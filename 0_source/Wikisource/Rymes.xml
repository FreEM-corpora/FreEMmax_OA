<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title>Rymes</title>
      <author>Pernette du Guillet</author>
    </titleStmt>
    <publicationStmt>
      <publisher>Tournes</publisher>
      <date>1545</date>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<p>

        
        
        
        
        
        
        
          TABLE DES MATIÈRES
          (ne fait pas partie de l’ouvrage original)
          
          

          
            
              
            
            
              
            
            
              Rymes de gentile, et vertueuse dame D. Pernette du
              Guillet Lyonnoise
            
          
          
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
            
              
            
          
          
Epitaphes à Pernette Du Guillet
          
            
              
            
          
          
            
              
            
          
          
            
              
            
          
          
            
              
            
          
        
         
        
        
        

        
        
        
        
        
          ANTOINE DU MOULIN AUX DAMES LYONNOISES.
          
Comme ainsi soit que l’inclination, laquelle
          naturellement nous avons a noz semblables, nous face esmouvoir
          selon le bon, ou maulvais accident advenu a ceulx de nostre
          complexion, je ne doubteray point que la plus part de vous,
          Dames vertueuses, ne sois assés marrie de soy mesmes du
          trespas de celle vertueuse, gentile, &amp; toute spirituelle
          Dame D. Pernette du Guillet, sans d’avantage par ce petit
          recueil sien vous renouveller la douleur, qui encor vous
          saingne au cueur (mesmement a vous, qui de plus privee
          frequentation l’avez congneue) pour l’oultrage faict n’à
          guieres par la Mort a elle &amp; a vous, comme envyeuse de
          nostre bien. Mais les instantes, &amp; affectionnées
          remonstrances de son dolent mary m’ont persuadé, comme luy, a
          vous vouloir plus tost desplaire pour un peu, vous
          renouvellant vostre particulier regret, que de vouloir
          generalement priver toutes celles, qui ne la congneurent onc
          de face, de ce petit amas de rymes, lesquelles elle nous
          laissa pour tesmoingnage de la d’exterité de son divin esprit,
          &amp; lequel, en le lisant, sera suffisant (j’en suis tout
          asseuré) de la faire regretter non seulement a ses accointées,
          mais aussi a toutes personnes de vertu avec une perpetuelle
          hayne contre la Mort, qui nous à privez de la consummation,
          que par cest heureux commancement la felicité de son celeste
          engin nous promettoit. Car, veu le peu de temps, que les
          Cieulx l’ont laissée entre nous, il est quasi incroyable comme
          elle à peu avoir le loysir, je ne dy seulement de se rendre si
          parfaictement asseurée en tous instrumentz musiquaulx, soit au
          Luth, Espinette, &amp; autres, lesquelz de soy requierent une
          bien longue vie a se y rendre parfaictz, comme elle estoit,
          &amp; tellement, que la promptitude, qu’elle y avoit, donnoit
          cause d’esbahissement aux plus experimentez : mais encores a
          si bien dispencer le reste de ses bonnes heures, quelle l’aye
          employé a toutes bonnes lettres, par lesquelles elle avoit eu
          premierement entiere &amp; familiere congnoissance des plus
          louables vulgaires (oultre le sien) comme du Thuscan, &amp;
          Castillan, tant, que sa plume en pouvoit faire foy : &amp;
          apres avoir jà bien avant passé les rudimentz de la langue
          Latine aspirant a la Grecque (si la Lampe de sa vie eust peu
          veiller jusques au soir de son eage) quand les Cieulx nous
          enviantz tel heur la nous ravirent, ô Dames Lyonnoises, pour
          vous laisser achever ce, qu’elle avoit si heureusement
          commencé : c’est a sçavoir de vous excerciter, comme elle, a
          la vertu, &amp; tellement, que, si par ce sien petit
          passetemps elle vous à monstré le chemin a bien, vous la
          puissiez si glorieusement ensuyvre, que la memoire de vous
          puisse testifier a la posterité de la docilité &amp; vivacité
          des bons espritz, qu’en tous artz ce Climat Lyonnois à
          tousjours produict en tous sexes, voire assés plus
          copieusement, que guere autre, que lon sache. Qui est la
          cause, qui m’à meu, entre les autres persuasions, a vous
          communiquer ce peu de commencement, que son affectionné mary à
          trouvé parmy ses brouillars en assés povre ordre, comme celle,
          qui n’estimoit sa facture estre encor digne de lumiere jusques
          a ce, que le temps la luy eust par frequent estude &amp;
          estendue, &amp; lymée. Et pource en la mesme sorte que luy,
          &amp; moy avons trouvé Epygrammes, Chansons, &amp; autres
          diverses matieres de divers lieux, &amp; plusieurs papiers
          confusément extraictz, les vous avons icy, quasi comme pour
          copie, mis en evidence, tant pour satisfaire a ceulx, a qui
          privément en maintes bonnes compaignies elle les recitoit a
          propos, comme la plus part faictz a leur occasion, que aussi
          pour ne vouloir perdre soubz silence d’eternel oubly chose,
          qui vous peust non seulement recreer, mais faire honneur a
          vous, Dames Lyonnoises, &amp; vous faire priser en maintes
          contrees toutes les fois, que ces petites, &amp; louables
          jeunesses siennes seront en grande admiration leues de tous.
          Et quand ce ne seroit, quelles pourront inciter quelcune de
          vous, ou d’ailleurs, &amp; l’animer aux lettres, pour
          participer de ce grand &amp; immortel los, que les Dames
          d’Italie se sont aujourdhuy acquis, &amp; tellement, que par
          leurs divins escriptz elles ternissent le lustre de maintz
          hommes doctz, &amp; comme en France semblablement tant de
          honnestes &amp; vertueuses Dames, &amp; Damoiselles s’y
          adonnent avec une grande expectation de leur perpetuelle
          renommée au grand honneur, &amp; louange de tout ce Royaulme :
          &amp; quand ce ne seroit (rediray je) que pour toutes ces
          justes, &amp; louables occasions, ne devrois je estre jugé
          ingrat, &amp; oultrageux a vous toutes, si, ayant cecy entre
          mains, je vous eusse celé ce petit esguillon de vous poulser a
          plus hault bien en perpetuelle recommandation de vostre
          renommee ? Certainement il n’est celuy (pour depravé jugement,
          qu’il aye) qui ne m’en d’eust a bonne occasion blasmer, comme
          larron de l’honneur, &amp; publicque louange de vostre sexe.
          Et si d’avanture se trouve quelque bigerre cerveau (comme
          communement la vertu ne va jamais seule sans envie) qui
          vueille prendre cecy en maulvaise part, pour n’en sçavoir
          autant faire, n’y en approcher cent lieues pres, je vous
          supply croire, que toute personne de bon, &amp; sain
          entendement sçait tres bien, que, tout ainsi que naturellement
          chascun de soy juge les autres, les bons, comme vous, Dames
          bonnes, &amp; vertueuses, feront tousjours bien leur prouffit
          en tout, &amp; par tout : car il n’est si petite, ne si
          meschante chose, dont on ne puisse tirer quelque peu de bien,
          &amp; utilité, qui l’y vouldra chercher, &amp; le prendre en
          bonne intention. Et pource, quand vous orrez detracter l’envie
          pour vous descourager, &amp; d’estourner de
          bien faire, souvienne vous, qu’il fault
          necessairement :
que les Asnes voisent tousjours
          a
leurs chardons, &amp; a Dieu mes Dames,
en grace
          de qui j’ay mieulx
aymé desplaire aux malingz,
que,
          en leur
complaisant,
vous
faire tort.

          De Lyon ce XIIII. d’Aoust,
1545.
          

        
        
        
        

        
        
        
        
        
           L’IMPRIMEUR AU LECTEUR.
          Quelle puissance Amytié puisse avoir,
Quand la vertu y
          est au vif empraincte,
Tu le pourras clerement icy
          veoir,
Appercevant une affection saincte
De chaste
          amour si haultement attaincte
En foy loyalle, &amp; si
          bien poursuyvie,
Quelle peult cy, sans aucune
          contraincte,
(Maulgré la Mort) faire taire l’Envie.
        
        
        
        
        
        
        
        
Le hault pouvoir des Astres à permis
(Quand je
        nasquis) d’estre heureuse &amp; servie :
Dont congnoissant
        celuy, qui m’est promis,
Restee suis sans sentyment de
        vie,
Fors le sentir du mal, qui me convie
A regraver
        ma dure impression
D’amour cruelle, &amp; doulce
        passion,
Ou s’apparut celle divinité,
Qui me cause
        l’imagination
A contempler si haulte qualité.
        
        
        
        
        
        
        La nuict estoit pour moy si tresobscure,
Que Terre,
        &amp; Ciel elle m’obscurissoit,
Tant, qu’à Midy de
        discerner figure
        
        N’avois pouvoir, qui fort me marrissoit :
Mais quand je
        vis que l’aulbe apparoissoit
En couleurs mille &amp;
        diverse, &amp; seraine,
Je me trouvay de liesse si
        pleine
(Voyant desjà la clarté a la ronde)
Que
        commençay louer a voix haultaine
Celuy, qui feit pour moy
        ce Jour au Monde.
        
        
        
        
        
        
        
Ce grand renom de ton meslé sçavoir
Demonstre
        bien, que tu es l’excellence
De toute grace exquise pour
        avoir
Tous dons des Cieulx en pleine jouyssance.
Peu
        de sçavoir, que tu fais grand nuysance
A mon esprit, qui
        n’à la promptitude
De mercier les Cieulx pour
        l’habitude
De celui là, ou les trois Graces
        prinses
Contentes sont de telle servitude
Par les
        vertus, qui en luy sont comprinses.
        
        
        
        
        
        
        
Esprit celeste, &amp; des Dieux transformé
En
        corps mortel transmis en ce bas Monde,
A Apollo peulx estre
        conformé
Pour la vertu, dont es la source, &amp;
        l’onde.
Ton eloquence avecques ta faconde,
Et hault
        sçavoir, auquel tu es appris,
        
        Demonstre assez le bien en toy compris :
Car en doulceur
        ta plume tant fluante
A merité d’emporter gloire, &amp;
        prys,
Voyant ta veine en hault stille affluante.
        
        
        
        
        
        
        Puis qu’il t’à pleu de me faire congnoistre,
Et par ta
        main, le vice a se muer,
Je tascheray faire en moy ce bien
        croistre,
Qui seul en toy me pourra transmuer :
C’est
        asçavoir, de tant m’esvertuer,
Que congnoistras, que par
        esgal office
Je fuiray loing d’ignorance le vice,
Puis
        que desir de me transmuer as
De noire en blanche, &amp; par
        si hault service
En mon erreur ce vice mueras.
        
        
        
        
        
        
        
Par ce dizain clerement je m’accuse
De ne sçauoir
        tes vertus honnorer,
Fors du vouloir, qui est bien maigre
        excuse :
Mais qui pourroit par escript decorer
Ce, qui
        de soy se peult faire adorer ?
Je ne dy pas, si j’avois ton
        pouvoir,
Qu’a m'acquicter ne feisse mon debvoir,
À
        tout le moins du bien, que tu m’advoues.
Preste moy donc
        ton eloquent sçavoir
        
        Pour te louer ainsi, que tu me loues.
        
        
        
        
        
        
        R, au dizain toute seule soubmise
M’à, a bon droict, en
        grand doubtance mise
De mal, ou bien, que par R, on peult
        prendre.
Car pour errer, R, se peult
        comprendre,
Signifiant que le loz, qu’on me
        preste,
Soit une erreur, ou que R, est riens, ou
        reste :
Mais si par R, on veult responce avoir,
Je dy,
        combien que n’aye le sçauoir,
Ne les vertus, que ton R,
        m’advoue,
Qu'errer je fais tout homme, qui me loue.
        
        
        
        
        
        
        Jà n’est besoing que plus je me soucie,
Si le jour
        fault, ou que vienne la nuict,
Nuict hyvernale, &amp; sans
        Lune obscurcie :
Car tout celà certes riens ne me
        nuit,
Puis que mon Jour par clarté adoulcie
M’esclaire
        toute, &amp; tant, qu’a la mynuict
En mon esprit me faict
        appercevoir
Ce, que mes yeulx ne sceurent oncques
        veoir.
        
        
        
        
        
        
        Plus je desire, &amp; la fortune adverse
Moins me
        permect, que puisse celuy veoir,
A qui elle eust par mainte
        controverse
        
        Faict mainct ennuy, si ne fust son sçavoir,
Qui des
        Cieulx à ce tant heureux pouvoir
De parvenir tousiours a
        son entente :
Dont avec luy ce soulas puis auoir,
Que,
        luy content, je demeure contente.
        

        Si tu ne veulx l’anneau tant estimer,
Que d’un baiser il
        te soit racheptable :
Tu ne doibs pas, au moins si peu
        l’aymer,
Qu’il ne te soit, non pour l’or
        acceptable,
Mais pour la main, qui pour plus rendre
        estable
Sa foy vers toy, te l’à voulu lyer
D’un
        Dyamant, ou tu peulx desplier
Un cueur taillé en face
        pardurable,
Pour te monstrer, que ne doibs
        oublier,
Comme tu fais, la sienne amour durable.
        

        Comme le corps ne permect point de veoir,
A son esprit,
        ny sçavoir sa puissance :
Ainsi l’erreur, qui tant me faict
        avoir
Devant les yeulx le bandeau d’ignorance,
Ne m’à
        permis d'avoir la congnoissance
De celuy là, que pour pres
        le chercher
Les Dieux avoient voulu le
        m’approcher :
Mais si hault bien ne m’àsceu
        apparoistre.
        
        
        
        
        
        
        Si tu ne veulx l’anneau tant estimer,
Que d’un baiser il
        te soit racheptable :
Tu ne doibs pas, au moins si peu
        l’aymer,
Qu’il ne te soit, non pour l’or
        acceptable,
Mais pour la main, qui pour plus rendre
        estable
Sa foy vers toy, te l’à voulu lyer
D’un
        Dyamant, ou tu peulx desplier
Un cueur taillé en face
        pardurable,
Pour te monstrer, que ne doibs
        oublier,
Comme tu fais, la sienne amour durable.
        
        
        
        
        
        
        Comme le corps ne permect point de veoir,
A son esprit,
        ny sçavoir sa puissance :
Ainsi l’erreur, qui tant me faict
        avoir
Devant les yeulx le bandeau d’ignorance,
Ne m’à
        permis d'avoir la congnoissance
De celuy là, que pour pres
        le chercher
Les Dieux avoient voulu le
        m’approcher :
Mais si hault bien ne m’àsceu
        apparoistre.
        
        Parquoy a droict l’on me peult reprocher,
Que plus l’ay
        veu, &amp; moins l’ay sceu congnoistre.
        
        
        
        
        
        
        Le Corps ravy, l’Ame s’en esmerveille
Du grand plaisir,
        qui me vient entamer,
Me ravissant d’Amour, qui tout
        esveille
Par ce seul bien, qui le faict Dieu
        nommer.
Mais si tu veulx son pouvoir consommer :
Fault
        que par tout tu perdes celle envie :
Tu le verras de ses
        traictz se assommer,
Et aux Amantz accroissement de
        vie.
        
        
        
        
        
        
        L’heur de mon mal, enflammant le desir,
Fit distiller
        deux cueurs en un debvoir :
Dont l’un est vif pour le doulx
        desplaisir,
Qui faict que Mort tient lautre en son
        pouvoir.
Dieu aveuglé, tu nous as faict avoir
Du bien
        le mal en effect honnorable :
Fais donc aussi que nous
        puissions avoir
En noz espritz contentement durable !
        
        
        
        
        
        
        Le grand desir du plaisir admirable
Se doit nourrir par
        un contentement
De souhaicter chose tant agreable,
Que
        tout esprit peult ravir doulcement.
        
        O que le faict doit estre grandement
Remply de bien,
        quand pour la grande envie
On veult mourir, s’on ne l’à
        promptement :
Mais ce mourir engendre une autre vie.
        
        
        
        
        
        
        Pour contenter celuy, qui me tourmente,
Chercher ne
        veulx remede a mon tourment :
Car en mon mal voyant qu’il
        se contente,
Contente suis de son contentement.
        
        
        
        
        
        
        L’ame, &amp; l’esprit sont pour le corps orner,
Quand le
        vouloir de l’Eternel nous donne
Sens, &amp; sçauoir pour
        pouvoir discerner
Le bien du bien, que la raison
        ordonne.
Parquoy si Dieu de telz biens te
        guerdonne,
Il m’à donné raison, qui à pouvoir
De bien
        juger ton heur, &amp; ton sçauoir.
Ne trouve donc chose si
        admirable,
Si a bon droict te desirent de veoir
Le
        Corps, l’Esprit &amp; l’Ame raisonnable.
        
        
        
        
        
        
        Je suis tant bien, que je ne le puis dire,
Ayant sondé
        son amytié profonde
Par sa vertu, qui a l’aymer
        m’attire
Plus que beaulté : car sa grace, &amp; faconde
        
        Me font cuyder la premiere du monde.
        
        
        
        
        
        
        Que d’avoir mal pour chose si louable,
Comme a chascun
        son grand contentement,
Tout bon esprit (tant soit peu
        raisonnable)
Le pourra croire, &amp; par bon
        jugement.
Mais si voulez congnoistre clerement,
Lequel
        des deux à sur plaisir puissance,
Fauldra gouster d’un meur
        entendement
L’heur, &amp; malheur de vostre
        congnoissance.
        
        
        
        
        
        
        Je t'ai promis au soir, que pour ce jour
Je m’en irois a
        ton instance grande
Faire chés toy quelque peu de
        sejour :
Mais je ne puis : parquoy me recommande,
Te
        promectant m’acquicter pour l’amande,
Non d’un seul jour,
        mais de toute ma vie,
Ayant tousjours de te complaire
        envie.
Donc te supply accepter le vouloir,
De qui tu
        as la pensee ravie
Par tes vertus, ta grace, &amp; ton
        sçavoir.
        
        
        
        
        
        
        Sçais tu pourquoy de te veoir j’euz envie :
C’est pour
        ayder a l’ouvrier qui cessa
Lors, qu’assembla en me donnant
        la vie,
        
        Les differentz, ou apres me laissa.
Car m’esbauchant
        Nature s’efforça
D’entendre, &amp; veoir pour nouvelle
        ordonnance
Ton hault sçavoir, qui m’accroist
        l’esperance
Des Cieulx promise, ainsi que je me
        fonde,
Que me feras avoir la congnoissance
De ton
        esprit, qui esbahit le Monde.
        
        
        
        
        
        
        Si le servir merite recompense,
Et recompense est la fin
        du desir,
Tousjours vouldrois servir plus, qu’on ne
        pense,
Pour non venir au bout de mon plaisir.
        
        
        
        
        
        
        En Daulphiné Ceres faisoit encor moisson,
Estant a
        Millery Bacchus en sa boisson :
Parquoy je puis juger,
        voyantz les vins si vertz,
Que Venus sera froide encor ces
        deux hyverz.
        
        
        
        
        
        
        Je puis avoir failly par ignorance,
Celà me fault,
        maulgré moy, confesser :
Mais que je prenne en moy telle
        arrogance,
Que dessus vous je m’osasse avancer :
Je
        vous supply ne me vouloir penser
Si indiscrette a faire mon
        debvoir.
Bien est il vray, que je tasche a avoir
        
        Ce, qui m’est deu, quoy qui en ait esmoy :
Car si Amour,
        &amp; foy ont ce pouvoir
De vous donner, vous estes tout a
        moy.
        
        
        
        
        
        
        A qui est plus un Amant obligé
Ou a Amour, ou vrayement
        a sa Dame  ?
Car son service est par eulx redigé
Au
        ranc de ceulx, qui ayment los, &amp; fame.
A luy il doibt
        le cueur, a elle l’Ame,
Qui est autant, comme a tous deux
        la vie :
L’un a l’honneur, l’autre a bien le
        convie :
Et toutesfois voicy un tresgrand
        poinct,
Lequel me rend ma pensee assouvie,
C’est que
        sans Dame Amour ne seroit point.
        
        
        
        
        
        
        Or qui en à, ou en veult avoir deux,
Comment peult il
        faire deux Amours naistre ?
Je ne dy pas, que ne puisse
        bien estre
Un cueur plus grand, que croire ie ne
        veulx :
Mais que tout seul il satisfeit a eulx,
Celà
        n’à point de resolution,
Qui sceust absouldre, ou clorre ma
        demande :
Et toutesfois ainsi qu’affection
Croist le
        desir, telle obligation
Peult Dame avoir a la Vertu si
        grande,
        
        Que de l’Amant la qualité demande
Double merite, ou
        double passion.
        
        
        
        
        
        
        J’ay esté par un long temps
Deceue de
        l’esperance :
Et si encor point n’attens
D’elle plus
        grand’asseurance,
Que celle là, que ma foy
Me peult
        promettre de soy.

Je voy les uns fort
        contents,
Les autres pleins de souffrance :
De ceulx
        là les rys j’entens,
De ceulx cy la douleance :
Ces
        passions j’apperçoy
Regner toutes deux en
        moy.

Je rys du bien, ou je tens
En tresgrand’
        resjouyssance :
Et pleure, que je pretens
Qu'un autre
        en ayt jouyssance :
Ce que de mes yeulx je voy,
Et a
        grand peine le croy.

Toutesfois tel passetemps
        
        Me donne encor confiance,
Qu'un jour je verray le
        temps,
Que cil fera la vengeance
Du mal qu'il m'à
        faict de soy
Au bien, ou je me deçoy.
        
        
        
        
        
        
        Prenez le cas, que, comme je suis vostre
(Et estre
        veulx) vous soyez tout a moy :
Certainement par ce commun
        bien nostre
Vous me debvriez tel droict, que je vous
        doy.
Et si Amour vouloit rompre sa Loy,
Il ne pourroit
        l'un de nous dispencer,
S'il ne vouloit contrevenir a
        soy,
Et vous, &amp; moy, &amp; les Dieux offencer.
        
        
        
        
        
        
        Soit que par esgalle puissance
L'affection, &amp; le
        desir
Debattent de la jouyssance
Du bien, dont se
        veulent saisir :
Si vous voulez leur droict
        choisir,
Vous trouverez, sans fiction,
Que le desir en
        tout plaisir
Suyvra tousjours l'affection.
        
        
        
        
        
        
        Quand vous voyez, que l’estincelle
        
        De chaste Amour soubz mon esselle
Vient tous les jours a
        s’allumer,
Ne me debvez vous bien aymer ?

Quand
        vous me voyez tousjours celle,
Qui pour vous souffre, &amp;
        son mal cele,
Me laissant par luy consumer,
Ne me
        debvez vous bien aymer ?

Quand vous voyez, que pour
        moins belle
Je ne prens contre vous querelle,
Mais
        pour mien vous veulx reclamer,
Ne me debvez vous bien
        aymer ?

Quand pour quelque autre amour
        nouvelle
Jamais ne vous seray cruelle,
Sans aucune
        plaincte former,
Ne me debvrez vous bien
        aymer ?

Quand vous verrey, que sans
        cautelle
Tousjours vous seray esté telle,
Que le temps
        pourra affermer,
Ne me debvrez vous bien aymer ?
        
        
        
        
        
        
        Si je ne suis telle, que soulois estre,
        
        Prenez vous en au temps, qui m’à appris,
Qu’en me
        traitant rudement, comme maistre,
Jamais sur moy ne
        gaignerez le prys.
Et toutes fois vous voyant toujours
        pris
En mon endroit, vostre ardeur me convye
Par ce
        hault bien, que de vous j’ay compris,
A demeurer vostre
        toute ma vie.
        
        
        
        
        
        
        Si je n’ay peu, comme voulois,
Vous reciter au long,
        &amp; dire
Ce, dequoy tant je me doulois,
Imputez le a
        mon cueur plein d’ire,
Pour n’avoir peu ouyr
        mesdire
Du bien, que je doibs estimer,
Et pour qui on
        debvroit mauldire
Tous ceulx, qui m’en veulent blasmer.
        
        
        
        
        
        
        O vraye amour, dont je suis prise,
Comment m’as tu si
        bien apprise,
Que de mon Jour tant me contente
Que je
        n’en espere autre attente,
Que celle de ce doulx
        amer,
Pour me guerir du mal d’aymer.

Du bien
        j’ay eu la jouyssance,
        
        Dont il m’à donné congnoissance
Pour m’asseurer de
        l’amytié,
De laquelle il tient la moytié :
Doncques
        est il plus doulx, qu’amer,
Pour me guerir du mal
        d’aymer.

Helas amy, en ton absence
Je ne puis
        avoir asseurance,
Que celle, dont (pour son
        plaisir)
Amour cault me vient dessaisir
Pour me
        surprendre, &amp; de sarmer :
Gueris moy donc du mal
        d’aymer.
        
        
        
        
        
         
        La fortune envieuse
Voyant mon Jour passer,
De la
        nuict est joyeuse
Pour me faire penser,
Vray ce, que
        le Ciel dict,
Pour se mettre en credit.

Mais
        sçavoir n’ay envie
Des Planettes le cours
Pour
        congnoistre ma vie,
Ayant autre discours :
Car tant
        que je verray
        
        Mon Jour, je ne mourray.

Ne trouves point
        estrange,
Si, quand ne le puis veoir,
Je me trouble,
        &amp; me change,
Tant, qu’il me fault douloir
Du mal,
        que mon cueur sent,
Quand de moy est absent.

Ce
        que j’y suis tenue,
Ne me faict tant l’aymer,
Que sa
        vertu congneue
Me contrainct l’estimer
Par son loz
        tant requis,
Qui m’est honneur acquis.

Sa grace
        accompaignee
Plus, qu’a nul, j’ay peu veoir :
Parquoy
        pour luy suis nee,
D’autre je n’ay vouloir :
Les Dieux
        pour moy l’ont mis
Au bout des vrays amys.

O
        amytié bien prise,
Que j’ay voulu choisir
        
        Par vraye foy promise,
Qui mon cueur vint
        saisir,
Quand honneur s’allia,
Au bien, qui nous
        lia.

Ma fortune accomplie
En mon heureux
        sejour
De plaisir fut remplie,
Quand j’apperceu mon
        Jour:
Qui bien congneu l’aura,
Mon amy
        aymera.

Heureuse destinee
En mon heur
        apparoit,
Ne sçaichant femme nee,
Qui peult, ne qui
        sçauroit
Eviter la moytié
De sa noble
        amytié.

D’estre d’autres requise,
Ny vueillez
        point venir :
Car je suis tant apprise,
Que j’ay pour
        souvenir
La grandeur de son cueur
Estre du mien
        vainqueur.
        
        
Et si je n’ay la grâce
Pour meriter
        d’avoir
Ce bien, &amp; qu’on pourchasse
De le me
        decevoir,
Ma fermeté fera,
Qu’il se contentera.
        
        
        
        
        
        
        Ma voulenté plus grande, que l’effect,
Si elle estoit
        justement mesuree,
Rendre ne peult mon desir si
        parfaict,
Qu’elle ne soit en luy demesuree.
Et toutes
        fois s’estant avanturee
De tout en tout son pouvoir
        mesurer,
Oncques n’à peu seulement endurer
Son moindre
        effort : que feroit du surplus ?
Pour autant donc ne s’ose
        avanturer
De plus vouloir ce, qu’elle veult le plus.
        
        
        
        
        
        
        Je ne croy point ce, que vous deites,
Que tant de bien
        me defiriez,
Comme a celle, pour qui vous feites
Ce,
        que pour vous faire deburiez.
Mais quelle plus
        estimeriez,
Ou celle, qui d’un cueur tremblant
N’ose
        dire ce, que vouldriez :
        
        Ou qui le dict d’un faulx semblant ?
        
        
        
        
        
        
        L’une vous ayme, &amp; si ne peult sçavoir
Qu’Amour luy
        soit ou propice, ou contraire :
L’autre envers vous faict
        si bien son debvoir,
Que plus ne sçait, ou vous doibve
        complaire.
Or je demande en si doubteux affaire
A
        quelle plus debuez estre tenu ?
Car celle là d’un cueur
        simplement nu
Pour vous se oublie, &amp; pour soy pensive
        est ;
Et ceste cy, taschant par le menu
A vous
        gaigner, de son bien se desvest.
        
        
        
        
        
        
        Or bien, puis qu’ainsi le voulez,
Soit faict, sans y
        contrevenir :
Mais si au ranc des desolez
Il me fault
        par ce point venir,
Je vous supply vous souvenir
De
        regarder plus amplement,
Que tel en son dire
        amplement,
Comme contre moy remply d’ire,
Et qu’il ne
        dict rien simplement,
Que je n’entende, qu’il veult
        dire.
        
        
        
        
        
        
        Dames, s’il est permis,
        
        Que l’amour appetisse
Entre deux cueurs
        promis,
Faisons pareil office :
Lors la
        legereté
Prendre sa fermeté.

S’ilz nous disent
        volages
Pour nous en divertir :
Asseurons noz
        courages
De ne nous repentir,
Puis que leur
        amytié
Est moins, que de moytié.

Se voulantz
        excuser,
Que leur moytié perdue
Peult ainsi
        abuser
Tant, quelle soit rendue :
La loy pour nous fut
        faicte
Empruntant leur deffaicte.

Si j’eusse
        esté apprise,
Comme il failloit aymer,
Je n’eusse esté
        reprise
Du feu trop allumer,
Qu’estaindre j’ay bien
        sceu,
        
        Quand je l’ay apperceu.

Ne nous
        esbahissons
Si le vouloir nous change :
Car d’eulx
        nous congnoissons
La vie tant estrange,
Quelle nous à
        permis
Infinité d’amis.

Mais puis
        qu’occasion
Nom à esté donnee,
Que nostre
        passion
Soit a eulx adonnee :
Amour nous
        vengera,
Quand foy les rengera.
        
        
        
        
        
        
        
          parfaicte amytié.
          Quand est d’Amour, je croy, que c’est un songe,
Ou
          fiction, qui se paist de mensonge,
Tant que celuy, qui
          peult plus faire encroire
Sa grand faintise, en acquiert
          plus de gloire.
Car l’un faindra de desirer la
          grace,
De qui soubdain vouldra changer la
          place :
L’autre fera mainte plaincte a sa
          guise,
Portant tousjours l’amour en sa devise,
          
          Estimant moins toute perfection,
Que le plaisir de
          folle affection :
Aussi jamais ne s’en trouve un
          content,
Fuyant le bien, ou tout bon cueur
          pretent.
Et tout cela vient de la nourriture
Du bas
          sçauoir, que tient la creature.
Mais l’amytié, que les
          Dieux m’ont donnée,
Est a l’honneur toute tant
          adonnee,
Que le moins seur de mon affection
Est
          asseuré de toute infection
De Faulx semblant, Danger,
          &amp; Changement,
Estant fondé sur si sain
          jugement,
Que, qui verra mon amy apparoistre,
Jamais
          fasché ne le pourra congnoistre :
Pource qu’il est
          tousjours a son plaisir
Autant content, que contient mon
          desir.
Et si voulez sçavoir, ô Amoureux,
Comment il
          est en ses amours heureux :
C’est que de moy tant bien il
          se contente,
Qu’il rien vouldroit esperer autre
          attente,
Que celle là, qui ne finit jamais,
Et que
          j’espere asseurer desormais
Par la vertu en moy tant
          esprouvee,
Qu’il la dira es plus haultz Cieulx
          trouvee.
Parquoy, luy seur de ma ferme asseurance,
          
          M’asseureray de craincte, &amp; ignorance.
        
        
        
        
        
        
        
        Sans congnoissance aucune en mon Printemps
        j’estois:
Alors aucun souspir encor point ne
        gectois
Libre sans liberté : car rien ne regrectois
En
        ma vague pensee
De molz, &amp; vains desir follement
        dispensee.

Mais Amour tout jaloux du commun bien des
        Dieux
Se voulant rendre a moy, comme a maintz
        odieux,
Me vint escarmoucher par faulx alarmes
        d’yeulx,
Mais je veis sa fallace :
Parquoy me retiray,
        &amp; luy quictay la place.

Je vous laisse penser,
        s’il fut alors fasché :
Car depuis en maintz lieux il s’est
        tousjours caché,
Et quand a descouvert ma veue, m’a
        lasché
Maintz traictz a la volee :
Mais onc ne m’en
        sentis autrement affolee.

A la fin congnoissant,
        qu’il n’avoit la puissance
De me contraindre en rien luy
        faire obeissance,
Tascha le plus, qu il peult, d’avoir la
        congnoissance
Des Archiers de Vertu,
Par qui mon cueur
        forcé fut soubdain abbatu.
        
        
Mais elle ne permit qu on me feist autre
        oultrage,
Fors seulement blesser chastement mon
        courage,
Dont Amour escumoit &amp; d’envie, &amp; de
        rage :
O bien heureuse envie,
Qui pour un si hault
        bien, m’à hors de moy ravie.

Ne pleures plus, Amour :
        car a toy suis tenue,
Veu que par ton moyen Vertu chassa la
        nue,
Qui me garda long temps de me congnoistre nue,
Et
        frustree du bien,
Lequel, en le goustant, j’ayme Dieu sçait
        combien.

Ainsi toute aveuglee en tes lyens je
        vins,
Et tu me mis es mains, ou heureuse devins,
D’un
        qui est haultementent ses escriptz divins,
Comme de mon,
        severe,
Et chaste tellement, que chascun l’en
        revere.

Si mainte Dame veult son amytié
        avoir,
Voulant participer de son heureux sçavoir,
Et
        que par tout il tasche acquicter son debvoir,
Ses vertus
        j’en accuse
Plus puissantes, que luy, &amp; tant que je
        l’excuse.
        
        
        
        
        
        
        Puis que de nom, &amp; de faict trop severe
        
        En mon endroict te puis appercevoir,
Ne t’esbahis si
        point je persevere
A faire tant par art, &amp; par
        sçavoir,
Que tu lairras d’aller les autres veoir :
Non
        que de toy je me voulsisse plaindre,
Comme voulant ta
        liberté contraindre :
Mais advis m’est, que ton sainct
        entretien
Ne peult si bien en ces autres
        empraindre
Tes motz dorez, comme au cueur, qui est
        tien.
        
        
        
        
        
        
        Qui dira ma robe fourree
De la belle pluye
        doree,
Qui Daphnes enclose esbranla :
Je ne sçay rien
        moins, que celà.

Qui dira, qu’a plusieurs je
        tens
Pour en avoir mon passetemps,
Prenant mon plaisir
        çà, &amp; là :
Je ne sçay rien moins, que
        celà.

Qui dira, que t’ay revelé
Le feu long
        temps en moy celé
Pour en toy veoir si force il à :
Je
        ne sçay rien moins, que celà.
        
        Qui dira, que d’ardeur commune,
Qui les Jeunes gentz
        jmportune,
De toy je veulx, &amp; puis holà :
Je ne
        sçay rien moins, que celà.

Mais qui dira, que la
        Vertu,
Dont tu es richement vestu,
En ton amour
        m’estincellà :
Je ne sçay rien mieulx, que
        celà.

Mais qui dira, que d’amour
        saincte
Chastement au cueur suis attaincte.
Qui mon
        honneur onc ne foulà :
Je ne sçay rien mieulx, que
        celà.
        
        
        
        
        
        
        Combien de fois ay je en moy souhaicté
Me rencontrer sur
        la chaleur d’esté
Tout au plus près de la clere
        fontaine,
Ou mon desir auec cil se pourmaine,
Qui
        exercite en sa philosophie
Son gent esprit, duquel tant je
        me fie,
Que ne craindrois, sans aucune maignie,
De me
        trouver seule en sa compaignie :
Que dy je seule ? ains
        bien accompaignee
D’honnesteté, que Vertu à gaignee
        
        A Apollo, Muses, &amp; Nymphes maintes,
Ne s’adonnantz
        qu’a toutes œuvres sainctes :
Là quand j’aurois bien au
        long veu son cours,
Je le lairrois faire appart ses
        discours :
Puis peu a peu de luy m’escarterois,
Et
        toute nue en l’eau me gecterois :
Mais je vouldrois lors
        quant, &amp; quant avoir
Mon petit Luth accordé au
        debvoir,
Duquel ayant congneu, &amp; pris le
        son,
J’entonnerois sur luy une chanson
Pour un peu
        veoir, quelz gestes il tiendroit :
Mais si vers moy il s’en
        venoit tout droict,
Je le lairrois hardyment
        approcher :
Et s’il vouloit, tant soit peu, me
        toucher,
Luy gecterois (pour le moins) ma main
        pleine
De la pure eau de la clere fontaine,
Luy
        gectant droict aux yeulx, ou a la face.
Ò qu’alors eust
        l’onde telle efficace
De le pouvoir en Acteon
        muer,
Non toutes fois pour le faire tuer,
Et devorera
        ses chiens, comme Cerf :
Mais que de moy se sentist estre
        serf,
Et serviteur transformé tellement,
Qu’ainsi
        cuydast en son entendement,
Tant que Dyane en eust sur moy
        envie,
        
        De luy avoir sa puissance ravie.
Combien heureuse, &amp;
        grande me dirois !
Certes Deesse estre me
        cuyderois.
Mais pour me veoir contente a mon
        desir,
Vouldrois je bien faire un tel desplaisir
A
        Apollo, &amp; aussi a ses Muses
De les laisser privees,
        &amp; confuses
D’un, qui les peult toutes servir a
        gré,
Et faire honneur a leur hault choeur
        sacré ?
Ostez, ostez, mes souhaitz, si hault
        poinct
D’avecques vous, il ne m’appartient
        point.
Laissez le aller les neuf Muses servir,
Sans se
        vouloir dessoubz moy asservir,
Soubz moy, qui suis sans
        grace, &amp; sans merite.
Laissez le aller, qu’Apollo je ne
        irrite
Le remplissant de Deité profonde,
Pour contre
        moy susciter tout le Monde,
Lequel un iour par ses escriptz
        s’attend
D’estre avec moy &amp; heureux, &amp; content.
        
        
        
        
        
        
        Si j’ayme cil, que je debvrois hayr,
Et hais celuy, que
        je devrois aymer,
Lon ne s’en doit autrement
        esbayr,
Et ne m’en deult aucun en rien blasmer.
Car de
        celuy le bien dois estimer,
        
        Et si me fuict, comme sa non semblable :
Mais de cestuy
        le plaisir trop damnable
M’oste le droict par la Loy
        maintenu.
Voila pourquoy je me sens redevable
A celuy
        là, qui m’est le moins tenu.
        
        
        
        
        
        
        Si descharger je veulx ma fantasie
Du mal, que j’ay,
        &amp; qui me presse fort,
On me dira, que c’est la
        jalousie
(Je le sçay bien) qui faict sur moy
        effort.
Mais qui pourroit estre en propos si fort,
Et
        d’argumentz si vivement pourveu,
Que ce, que j’ay de mes
        propres yeulx veu,
Soit une folle imagination,
Il feit
        accroire a mon sens despourveu ?
Il me feroit grand’
        consolation.
        
        
        
        
        
        
        Ne vous faschez, si a vous je me plaings,
Qui
        congnoissez raison mieulx, que celuy,
Pour qui souvent par
        motz de courroux pleins
Donner vous puis, en m’escoutant,
        ennuy.
Je ne le fais pour me plaindre de luy,
Qu’une
        autre en aye au vray la jouyssance :
Mais certes j’ay grand
        crainte, &amp; desplaisance
Quand j’apperçoy vostre amytié
        desjoindre,
        
        Prenant sur luy esgard, &amp; congnoissance,
Qu’il me
        delaisse, encor pour une moindre.
        
        
        
        
        
        
        Plus ne m’en chault, la congnoissant a l’œil,
Comme
        chascun, non plus belle, que bonne :
Mais ce, qui plus
        m’est grief soubz le Soleil,
Et qui mon ame esbabit, &amp;
        estonne,
C’est que par tout j’oy un bruict, qui
        resonne
De quelque eclipse a mon Jour survenu,
Mais
        bien a moy : car il m’à prevenu,
Tesmoing n’en veulx, que
        la perseverance,
Par qui il est tant allé, &amp;
        venu,
Ou moins doubtois en ma foible asseurance.
        
        
        
        
        
        
        Comme mon Jour, il peult par tout aller
Par une mode au
        Soleil coustumiere :
Lequel l’on voit monter, &amp;
        devaller,
Tournant reveoir sa region premiere.
Car de
        ses rayz a toutes faict lumiere,
Veu qu’elles ont
        d’ignorance la nuict :
Mais il y est, comme au feu la
        fumiere,
Plus elle est noire, &amp; plus fort il
        reluict.
        
        
        
        
        
        
        Mon Jour estoit assis tout aupres d’une,
L’entretenant a
        l’aise, &amp; a repos,
        
        D’affection non autre, que commune,
Mais comme on vient
        d’un a autre propos.
Voicy Amour sur eulx gay, &amp;
        dispos,
Portant un arc, &amp; traictz a la
        Gregeoise,
Lequel lascha deux motz a la Bourgeoise,
Et
        au partir lui dit, callimera :
Lors souspeçon en mon cueur
        myt grand noise,
Doubtant qu’il dist d’elle : qu’il
        l’aymera.
        
        
        
        
        
        
        Je le devois prendre a augure,
Que plus, qu’elle, il
        m’estimera,
Et pour ma bonne avanture,
Mesmes qu’il
        est mon Imera :
Comme disant qu’il m’aymera,
Et que le
        verray enflammer,
Ainsi que cil, qui premier à
Mon
        cueur enflammé a aymer.
        
        
        
        
        
        
        C’est une ardeur d’autant plus violente,
Qu’elle ne
        peult par Mort, ny temps perir :
Car la vertu est d’une
        action lente,
Qui tant plut va, plus vient a se
        nourrir.
Mais bien d’Amour la flamme on voit
        mourir
Aussi soubdain, qu’on la voit allumee,
Pource
        qu’elle est tousjours accoustumee,
        
        Comme le feu, a force, &amp; vehemence :
Et celle là
        n’est jamais consumee :
Car sa vigueur s’augmente en sa
        clemence.
        
        
        
        
        
        
        Je n’oserois le penser veritable,
Si ce n’estoit pour un
        contentement,
Qui faict sentir, &amp; veoir ce bien
        durable
Par la doulceur, qui en fort seulement.
De
        tous les heurs c’est le commencement :
J’en fais tesmoing
        le sçavoir estimable.
Est ce le bien qu on dict tant
        incroyable ?
Je ne le croy, &amp; le sçay seurement.
        
        
        
        
        
        
        En lieu du bien, que deux souloient pretendre,
Je veulx
        le mal toute seule porter :
Puis que malheur ainsi me veult
        surprendre,
Il est besoing qu’apprenne a supporter.
O
        foy, amour, plaisir, se contenter,
Ce n’est moyen de mon
        mal subvertir.
Helas j’ay bien cause de regrecter
Ce,
        qui souloit en deux se despartir.
        
        
        
        
        
        
        Un seul je hais, qui deux me faict aymer
Plus par pitié
        d'aveuglee jeunesse,
Qui trouve doulx ce, que je trouve
        amer,
        
        Que par instinct d'amoureuse destresse,
Laquelle toute
        au quatriesme m'adresse.
Le voyant tout en moy se
        iniquiter.
Parquoy, vaulant envers vous m'acquicter,
        
Contraincte suis (afin que ne m'escarte)
Fuyant les
        trois, le quatriesme quicter,
Pour non trembler si grosse
        fievre quarte.
        
        
        
        
        
        
        Aucuns ont dict la Theorique
Estre devant, que la
        Practique:
Ce que bien nyer on pouvoit.
Car, qui feit
        l’art, jà la sçavoit,
Qui est un poinct qu'un
        Sophistique
Concederoit tout en dormant :
Quant a moy,
        je dy pour replique,
Qu’Amour fut premier, que l’Amant.
        
        
        
        
        
        
        Heureuse est la peine
De qui le plaisir
À sur foy
        certaine
Assis son desir.

Lou peult assés en
        servant requerir
Sans toutes fois par souffrir
        acquerir
Ce, que l’on pourchasse
        
        Par trop desirer,
Dont en male grace
Se fault
        retirer.

Car un tel service
Ne pretend qu’au
        poinct,
Qui par commun vice
L’honneur picque, &amp;
        poinct.

Et ce trauvail en fumee devient
Toutes
        les fois, que la raison survient.
Qui tousjours
        domine
Tout cueur noble, &amp; hault,
Et peu a peu
        mine
Le plaisir, qui fault.

Mais l’attente
        mienne
Est le desir sien,
D’estre toute
        sienne,
Comme il sera mien.

Car quand Amour a
        Vertu est uny,
Le cueur conçoit un desir infiny,
Qui
        tousjours desire
Tout bien hault, &amp; sainct,
        
        Qui de doulx martire
l’environne, &amp;
        ceinct.

Car il luy engendre
Une ardeur de
        veoir,
Et tousjours apprendre
Quelque hault
        sçavoir.

Le sçavoir est ministre de
        Vertu,
Parqui Amour vicieux est batu,
Et qui le
        corrige,
Quand dessus le cueur
Par trop il se
        erige
Pour estre vainqueur.

C’est pourquoy
        travaille
En moy cest espoir,
Qui desir me
        baille
Et veoir, &amp; sçavoir.

Estant ainsi mon
        espoir asseuré,
Je ne crainct point, qu’il soit
        demesuré :
Mais veulx bien qui’l croisse
De plus en
        plus fort,
Afin qu’apparoisse
        
        Mon cueur ferme, &amp; fort.

Et que tousjours
        voye,
Travaillant ainsi,
Tenir droict la
        voye
D’immortel soucy.

Si donc il veult en si
        hault lieu monter,
Qu’il puisse Amour, &amp; la Mort
        surmonter,
Sa caducque vie
Devra soulager
D’une
        chaste envie
Pour l’accourager.

Ainsi
        m’accompaigne
Un si hault desir
Que pour luy
        n’espargne
Moy, ne mon plaisir.
        
        
        
        
        
        
        C’est un grand mal se sentir offensé.
Et ne s’oser, ou
        sçavoir a qui plaindre :
C’est un grand mal, voire trop
        incensé,
Que d’aspirer, ou l’on ne peult
        attaindre :
C’est un grand mal, que de son cueur
        contraindre,
Oultre son gré, &amp; asubjection :
        
        C’est un grand mal, qu’ardente affection
Sans esperer de
        son mal allegeance :
Mais c’est grand bien, quand a sa
        passion
Un doulx languir sert d’honneste vengeance.
        
        
        
        
        
        
        Non que je vueille oster la liberté
A qui est né pour
        estre sur moy maistre :
Non que je vueille abuser de
        fierté,
Qui a luy humble, &amp; a tous devrois
        estre :
Non que je vueille a dextre, &amp; a
        fenestre
Le gouverner, &amp; faire a mon
        plaisir :
Mais je voudrois pour noz deux cueurs
        repaistre,
Que son vouloir fust joinct a mon desir.
        
        
        
        
        
        
        Point ne se fault sur Amour excuser,
Comme croyant qu’il
        ait forme, &amp; substance
Pour nous pouvoir contraindre,
        &amp; amuser,
Voire forcer a son obeissance :
Mais
        accuser nostre folle plaisance
Pouvons nous bien, &amp; a
        la vérité,
Par qui un cueur plein de legereté
Se
        laisse vaincre, ou a gaing, ou a perte,
Esperant plus, que
        n’aura merité
Son amytié de raison moins experte.
        
        
        
        
        
        
        Deux amys joinctz par estroicte amytié
Eurent, sans
        plus, une dissention :
L’un soubstenoit (par raison la
        moytié)
Que le Thuscan à plus d’affection :
L’autre
        disoit par resolution,
Que le François parle plus
        proprement.
Pour les vouloir mettre d’appointement,
Je
        dy, qu’ilz font tous deux beaux a descrire :
Mais pour en
        faire au vray le jugement,
Celuy depeinct ce, que cestuy
        veult dire.
        
        
        
        
        
        
        Vidi d’intorno del Parnaso fonte
Per gratita di colei,
        che nulla asconde,
Di gente piena tutto el piano e’l
        monte :
E piu vidi un, ch’en le sacrate sponde
Stava
        de l’acque, e tre ghirlande assonte
Havea d’un Lauro,
        ch’ombregiava l’onde :
Tal ch’Apollo disse, come
        dir’suole,
Questo sara l’honor mio gran sê vuole.
        
        
        
        
        
        
        Colpa ne sei, Amor, se troppo volsi
Aggiongendo alla tua
        la bocca mia :
Ma se punir’ mi vuoi di quel, che
        tolsi,
Fà che concesso il replicar mi sia :
Che tal
        dolcezza in le tuoi labbia accolsi,
        
        Che fu lo spirto per partirsi via :
Sò ch’al secondo
        bascio uscira fuora :
Bascia me adunque, se tu vuoi
        ch’imuora.
        
        
        
        
        
        
        Je suis la Journee,
Vous, Amy, le Jour,
Qui m’à
        destournee
De fascheux sejour.

D’aymer la Nuict
        certes je ne veulx point,
Pource qu’a vice elle vient toute
        appoint :
Mais a vous toute estre
Certes je veulx
        bien,
Pource qu’en vostre estre
Ne gist, que tout
        bien.

Là ou en tenebres
On ne peult rien
        veoir,
Que choses funebres,
Qui font peur
        avoir.

On peult de nuict encor se resjouyr,
De
        leurs amours faisant amantz jouyr :
Mais la
        jouyssance
De folle pitié
        
        N’à point de puissance
Sur nostre amytié.

Veu
        qu’elle est fondee
En prosperité
Sur Vertu
        fondee
De toute equité.

La nuict ne peult un
        meurtre declarer,
Comme le jour, qui vient a
        esclairer
Ce, que la nuict cache,
Faisant mille
        maulx,
Et ne veult qu’on sache
Ses tours fins, &amp;
        caultz.

La nuict la paresse
Nourrit, qui tant
        nuit :
Et le jour nom dresse
Au travail, qui
        duit,

O heureux jour, bien te doit
        estimer
Celle, qu’ainsi as voulu allumer,
Prenant
        tousjours cure
Reduire a clarté
Ceulx, que nuict
        obscure
        
        Avoit escarté.

Ainsi esclairee
De si heureux
        jour,
Seray asseuree
De plaisant sejour.
        
        
        
        
        
        
        
          conde claros de adonis.
          Amour avecques Psiches,
Qu’il tenoit a sa
          plaisance,
Jouoit ensemble aux eschetz
En tres grand
          resjouyssance.

Mais bien tost il à ouy
Bien
          loing lamenter un Cygne,
De quoy peu s’est
          resjouy,
Et l’à prins pour maulvais
          signe.

Laissons le jeu, je yous pry,
Dict il
          d’une yoix amere
Et allons ouyr le cry
Du messager
          de ma mere.

Lors tous deux s’en vont bouter
          
          A la prochaine fenestre,
Et leur veue droict
          gecter
Là, ou l’Oyseau pouvoit estre.

Si ont
          veu sur un estang
Long &amp; grand, comme une
          Mer,
Un beau Cygne pur &amp; blanc,
Qui chantait un
          chant amer.

O Deesse, disoit il,
Regnant au
          ciel Empiree,
Par ton engin trop subtil
Nostre joye
          est empiree.

Puis que par ta grand envie
Au
          malheureux Adonis
Tu as abregé la vie,
Et sont ses
          beaulx jours finiz.

Et nostre povre
          Maistresse
Seule au boys il à laissee
De douleur,
          &amp; de destresse
Mortellement offencee.

Tant
          que plus ne veult porter
          
          Ny le vert, ny couleur gaye :
Mais pour se
          réconforter
A la mort en vain s’essaye.

Lors
          l’Enfant a ces nouvelles
Son espouse à accollee,
Et
          esbranlant ses deux esles
En l’air à prins sa
          volee.

Lequel tant il à fendu,
Traversant
          mainte contree,
Qu’auprès il s’est descendu
De sa
          mere rencontree.

Comme luy, font arrivez
Les
          Graces, &amp; ses deux freres
De toute ioye
          privez,
Et de tristesse confreres.

Qui pour
          donner allegeance
A la Deesse dolente,
Ont tous juré
          la vengeance
De la beste violente.

Parquoy
          entrant dens le boys
          
          Chascun desploye sa Trousse,
Mettant les chiens aux
          abboys
Pour donner au Porc la trousse.

Mais si
          bien ont pourchassé,
Et continué leur fuicte,
Que le
          Sanglier tout lassé
N’à sceu, ou prendre la
          fuicte.

Parquoy toute la cohorte
S’est
          estendue a l’entour,
Et d’une corde bien forte
Au
          col luy ont faict maint tour.

L’un le traynoit par
          la corde,
L’aiguillonnant, &amp; hurtant,
L’autre
          sans miséricorde
De son arc l’alloit
          battant.

Ainsi prins l’ont amené
Devant Venus
          esplouree,
Qui pour luy à demené
Complaincte
          desesperee.

Et tant de luy se douloit,
          
          Que sans plus vouloir attendre
Tout soubdain elle
          vouloit
L’estrangler de sa main tendre.

Mais
          les Graces luy ont dict,
Qu’elle se feroit
          oultrage,
A fin qu’a ce contredit
Elle appaisast son
          courage.

Qui eust veu alors la beste,
Comment
          morte elle sembloit,
Humblement baissoit la
          teste,
Tant de peur elle trembloit.

Adonc
          soubz un arbre espais
Venus de douleur troublee
À
          commandé faire paix
A toute celle
          assemblee.

As tu, dict elle au Sanglier,
(Qui
          estoit mal asseuré,)
Osé ainsi desplier
Ton courroux
          demesuré ?

Qui t à meu, beste incensee,
          
          D’avoir mon amy oultré ?
Et ce dict, comme
          offencee,
Adonis luy à monstré,

Qui gisoit
          tout estendu,
La face descoulouree,
Dont maint
          souspir à rendu
La povre Amante
          esploree.

Alors le Sanglier honteux
S’est
          prosterné a genoulx,
Et d’un son doulx, &amp;
          piteux
S’est excusé devant tous.

Disant :
          Deesse honnoree,
Pardonne moy ce meffaict :
Car
          d’ire delibéree
Ne t’ay cest oultrage
          faict.

Bien est vray, que quand je vis
La
          forme du Jeune enfant,
Certes il me fut advis
De
          veoir un Dieu triumphant.

Tant me donnoit grand
          merveille
          
          Sa chair blanche, &amp; delicate,
Et sa bouche plus
          vermeille,
Que n’est aucune Escarlate.

Parquoy
          d’une ardeur surpris
Je me laissay approcher,
Me
          femblant un trop grand prys,
Si je le pouvois
          toucher.

Dont au contour d’une branche
Pour
          mon ardeur appaiser,
Descouvrant sa cuisse
          blanche,
Je la luy vouluz baiser.

Mais luy
          trop chault &amp; ardent,
Suyvant sa course
          adressee,
Se va gecter sur ma dent,
Que je tenois
          abaissee.

Et tellement luy mescheut,
Qu’a
          celle heure trop perverse
Au plus près de moy il
          cheut,
Tout sanglant a la renverse.

Mais
          j’atteste tous les Dieux,
          
          Juges de mon innocence,
Que sur moy j’eusse trop
          mieulx
Desiré si grand offence.

Et pour ce que
          la dent feit
Si oultrageux malefice,
Et que tant
          vers vous meffeit
Je veulx bien, qu’on la
          punisse.

Voicy la dent, &amp; la hure,
Qui ont
          causé tel esmoy :
Las, de leur male avanture
Prenez
          vengeance sur moy.

Ainsi de l’offence
          grande
Le povre Porc s’excusoit :
Et toutes fois
          pour l’amande
A la mort il s’accusoit.

Si
          grande estoit la douleur,
Et le regret, qu’il
          souffroit,
(Comme cause du malheur)
Qu’a tout
          tourment il s’offroit.

Parquoy toute
          l’assistence
          
          Vont a Venus supplier
De mitiger sa sentence
Et
          son courroux oublier.

Desliez le donc, dict
          elle,
Puis que pour mon Amy mort
Il s’accuse a mort
          cruelle,
Ayant de son faict remord.

Mais qu’il
          jure, qu’es foreftz
Jamais plus il n’entrera :
Ains
          qu’en boues, &amp; marestz,
Tousjours il se veault
          rera.

Et a fin que desormais
Se souvienne du
          meffaict,
Je veulx qu’il porte a jamais
Une marcque
          de son faict.

C’est qu’en terre
          l’estendrez,
Et pour reparer l’injure
Les piedz
          autant luy fendrez
Que la playe à
          d’ouverture.

Afin que par ce moyen
          
          Ceulx, qui le rencontreront,
Entendent le malheur
          mien.
Dont, peult estre, pleureront.

De Venus
          ce mot sacré
Ne fut point hors de sa bouche,
Que la
          beste de son gré
Dessus la terre se couche.

Et
          souffrit patiemment
Executer la sentence :
Puis
          debout bien humblement
Remercia
          l’assistence.

Et pour monstrer qu’il
          vouloit,
Que lon sceust sa desplaisance,
N’à
          despuis, comme il souloit,
Aux boys faict sa
          demeurance.
        
        
        
        
        
        
        
        Toute personne assés Jeune, &amp; moins docte,
Qu’il ne
        fauldroit pour se experimenter
Par une mode &amp;
        ignorante, &amp; sotte
Vouldra tousjours son pareil
        frequenter :
Mais un cueur hault taschera de hanter,
        
Ou il verra sa perfection pleine,
        
        A celle fin, que, pour se contenter,
Tout bien luy soit
        usure de sa peine.
        
        
        
        
        
        
        Celle clarté mouvante sans umbrage,
Qui m’esclarcit en
        mes ténébreux jours,
De sa lueur esblouit l’œil
        volage
A l’inconstant pour ne veoir mes sejours :
Car,
        me voyant, m’eust consommé tousjours
Par les erreurs de son
        errante fleche.
Parquoy l’esprit, qui desir chafte cherche,
        
En lieu de mort à eu nouvelle vie,
Faillant aux yeulx
        (dont le corps souffrant seche)
De mes plaisirs la memoire
        ravie.
        
        
        
        
        
        
        
          coq a lasne.
          Amy je n’ay Lacquais, ny Page,
Qui bien sceust faire
          son message,
Ne telle chose raconter,
Que me sens au
          cerveau monter
En ceste plaine, &amp; bel
          espace.
Mon Dieu, comme le monde passe
En oysiveté
          par simplesse !
Ne voit on point tant de
          sagesse,
Que le plus fol demeure maistre ?
Il n’y à
          rien si beau, que d’estre
          
          Aupres de quelque beau donneur.
Seroit ce pas grand
          deshonneur 
De la laisser ainsi pucelle ?
Je ne dy
          pas, que ce fust celle,
Qui m’à donné
          l’occasion.
Cherchons autre occupation 
Pour
          parvenir a la legere :
Car voulentiers une
          estrangere
Sera tousjours la mieulx venue,
Pour
          autant, que, quand elle est nue,
Elle change
          d’accoustrement :
Comme celluy, qui point ne
          ment,
Quand il s’excuse sur un compte.
Nul n’est
          tenu de rendre compte 
(Apres la paye) du receu.
Ò
          qu’il est bien pris, &amp; deceu
Le doulx Pigeon aux
          Tourterelles,
Laissons celà : ce sont querelles,
          
Que les Grecz eurent aux Troyens.
On ne veit onc
          tant de moyens
Despuis que le tabourin sonne.
Qui
          sçauroit comme l’eau de Saone 
Faict le beau tainct au
          Damoiselles,
Tant de peine ne prendroient celles
A
          distiller pour se noircir,
          
          (Je voulois dire a s’esclarcir)
Leur blanche, &amp;
          delicate peau.
A mal juger ne fault appeau :
          
Puisqu’on n’en paye, que l’amande :
Celuy, qui me
          doibt, me demande.
Mais c’est chose par trop notoire,
          
Que lon nous peult bien faire croire,
Qu’une robe
          faicte a l’antique
Ne monstre le corps si
          ethique,
Bien qu’il soit un petit trop juste
Pour
          courtisaner a la buste.
Mais j’en croirois plus tost la
          preuve 
De son amy, quand il la treuve
Sur le faict
          de la pipperie.
C’est ce, qui perd la confrérie 
De
          sainct Amour, qui nous surprent,
Puis qu’en lieu de
          donner on prent.
Or a Dieu donc, lasche journee,
          
Puisqu’elle est jà tant sejournée,
Que l’on n’en
          corne plus la prise :
Tant y va le pot, qu’il se
          brise,
Qui nous faict apres bon mestier.
S’elle
          sçavoit bien le mestier,
On ne craindroit point le
          danger
De ce plaidoyeur estrangier :
          
          Mais qu’on le plume sans mentir
Avant qu’il le puisse
          sentir.
        
        
        
        
        
        
         
        
          la nuict.
          La nuict estoit obscure, triste, &amp; sombre,
Toute
          tranquille, &amp; preste a malefice,
Tous animaulx
          reposantz soubz son umbre :
Mais mon esprit, tresprompt a
          son office,
Ne permettoit au corps de sommeiller
Un
          tant soit peu pour chose, que je feisse.
Parquoy
          contraincte en mon lict de veiller,
Entray si fort en
          contemplation,
Qu’on ne m’eust sceu en veillant
          resveiller :
Lors travaillant l’imagination
Je
          discourois plus avant, que les Cieulx,
Avecques doulce,
          &amp; longue passion.
Advis m’estoit qu’en lieu
          délicieux
Je me trouvois avec un si grand aise,
Que
          souhaicter je n’eusse sceu de mieulx. 
Car en ce lieu
          tout bruict, tout cry s’appaise,
Et n’oit on rien, dont
          fort je m’esbahis,
Qui me donna quelque peu de
          malaise.
Pour m’enquerir descouvrois le pais,
Et ne
          voyois que figures horribles, 
Monstres du monde &amp; de
          mon Jour hais.
          
          Comment, ô Dieux, ces beste tant terribles
Peuvent,
          disois je, icy vivre en silence ? 
Choses de croire a moy
          trop impossibles. 
Car elles sont aptes a
          violence,
Et a les veoir ennemyes de paix 
Les
          jugeriez par leur impatience. 
Ainsi long temps d’envie
          je me pais,
Et de desir d’entendre un peu leur estre,
          
Dont a present, pour un peu, je me tais. 
Car je
          voy là venir a main fenestre
Une grand Dame, a qui font
          reverence
Maint Laboureur, Noble, Marchant &amp;
          Prebstre.
Car elle estoit de si belle
          apparence,
Que, pour pouvoir a elle parvenir, 
L’un
          ne faisoit a l’autre difference. 
Mais bien voyou de tous
          costez venir
Un si grand peuple, &amp; gentz a si grand
          nombre, 
Que de leurs noms ne me puis souvenir. 
Et
          tant estoient, qu’ilz se faisoient encombre
Pour celle
          Dame attoucher, &amp; puis suyvre,
Comme captifz, &amp;
          joyeux de son umbre. 
Plus la suyvoient, plus la
          vouloient pour suyvre,
Son seul regard si fort les
          delectoit, 
Qu’ilz ne pouvoient, sans elle, une heure
          vivre.
Une grand Royne a son costé estoit
          
          (Deux, ou trois pas toutes fois plus arriere) 
Qui
          sceptre d’or, &amp; couronne portoit. 
Mais elle alloit
          d’une mode si fiere,
Et d’un orgueil si roguement
          enflee,
Que de parler d’elle donnoit matiere.
Et
          toutes fois la plus part alemblee
Des poursuyvantz a la
          Dame adressoit :
Parquoy vers elle accouroit l’assemblee.
          
Le plus souvent pour eulx elle oppressoit
Tous
          ceulx, qui d’elle au fort ne faisoient compte,
Et au
          besoing appart les delaissoit. 
Mais au contraire elle
          estoit si tresprompte,
Pour avancer tous ses favorisez,
          
Qu’elle faisoit a tous les autres honte. 
Parquoy
          les siens, estans ainsi prisez,
Ne craignoyent point
          souvent a repoulser 
Ceulx, qui n’estoyent par elle
          autorisez. 
Dont en peu dheure elle vint a
          haulser,
Et tellement son grand pouvoir estendre,
          
Que les plus loings craignoyent la courroucer. 
Et
          mesmement qu’elle faisoit entendre
A la grand Dame, a
          croire trop facile, 
Qu’elle pouvoit sur les Roys
          entreprendre. 
Et qu’il n’estoit chose tant
          difficile,
N’engin si dur reduict soubz son pouvoir,
          
Qui ne devint incontinent docile.
          
          Or la grand Dame (a parler au devoir)
Estoit aveugle
          en sa mescongnoissance,
Et ne vouloit ses faultes point
          sçavoir : 
Et pour autant en sa grande puissance
Se
          reposoit sur ceste avare Royne, 
Remettant toute en elle
          sa fiance : 
Qui par sa face attrayante, &amp;
          seraine
Dessus la terre, &amp; la ronde Machine
En
          peu de temps la rendit souveraine : 
Veu qu’une Vieille
          hydeuse, &amp; qui rechine
Tousjours des dentz de ses
          mains embridez.
Seche, &amp; jaulnatre, a courbe, &amp;
          longue eschine, 
Joue enfoncee, yeulx rouges tous
          ridez,
Ce neantmoins songneuse, &amp; diligente
A
          appeller les plus oultrecuydez, 
Pour sa moytié estoit
          demy Regente
Pour ceste Royne au besoing soulager,
          
Car a servir ne fut onc negligente.
Ceste en ce
          point venoit accourager
Ceulx de sa sorte, &amp; si bien
          leur aydoit, 
Qu’ilz venoient tous de haine a enrager.
          
Tout chascun (presque) a les ensuyvre ardoit :
Mais
          a l’escart seoit une autre Dame, 
Qui les mieulx nez
          gentement retardoit. 
La face avoit rouge, comme une
          flamme,
          
          Et toutesfois d’une masque couverte, 
Se tenant loing
          de celle gent infame : 
En faictz discrete, &amp; en
          parler diserte,
Sur la grand Dame ayant tousjours l’œil
          droict, 
Maulgré la Royne a l’avarice
          experte :
Ceulx, qui fuyoient le faulx, aymant le
          droict,
La fuyoient tous, &amp; la tenoient de pres,
          
Dont ilz estoient louez en maint endroit : 
Bien
          que souvent par les malings d’aupres
Fussent mocquez,
          secrettement apart, 
Et en public par motz &amp; signe
          expres : 
Mais la grand Dame allant en mainte
          part,
Tousjours tournoit sa veue çà, &amp; là, 
Dont
          ilz avoient maulgré la Royne, part. 
Et tellement,
          qu’elle, voyant celà,
Pour les ouyr les faisoit
          approcher :
Car onc a nul elle ne se cela.
Quand
          quelqu’un d’eulx la pouvoit attoucher,
Et bien au long
          son vouloir luy deduire, 
Elle l’avoit plus, que les
          autres, cher : 
Tant qu’ilz venoient par sa clarté a
          luyre
Par dessus tous, veu qu’elle les voyoit 
Ne la
          vouloir par les autres seduire. 
Aussi desjà trop elle
          s’ennuyoit
Des importuns, &amp; de leur grand audace,
          
          
          Parquoy le plus elle les r’envoyoit. 
Lors voyoit on
          chascun leur faire place,
Bien que par fois les plus
          malicieux 
Les empescheoient par faict, ou par
          menace :
Et çà, &amp; là couroient ambitieux,
Qui
          machinantz d’un accord se rangeoient, 
Contre les bons,
          avec les enuyeux : 
Mais a la fin de despit
          enrageoient :
Car ou la Dame honteuse s’approuchoit,
          
Comme confus, par les siens s’estrangeoient. 
La
          Vieille alors ses cheveulx arrachoit
De grand douleur,
          &amp; de fine destresse, 
Et a gaigner contre eulx elle
          tachoit. 
En telle foule, &amp; si confuse
          presse
D’elles chascune a son prouffit regarde,
          
Mais complaisant tousjours a sa Maistresse. 
Tant
          les suyvis, qu’en fin je me pris garde
De Monstres maintz
          horribles, &amp; difformes, 
Que la grand Dame avoit là
          pour sa garde : 
Lesquelz, combien que de diverses
          formes
Ils sussent tous, &amp; sans estre semblables,
          
Si estoient ilz a malfaire conformes. 
Mesbahyssant
          que ces gentz miserables
N’avoient horreur pour un si
          vain desir, 
De frequenter a l’entour de ces Dyables.
          
          
          Si m’en enquis au long, &amp; a loisir,
D’un
          poursuyvant, qui d’ardeur perissoit 
Pour parvenir au but
          de son plaisir. 
Mais la clarté, qui tant plaisante
          yssoit
(Ce me dit il) des yeulx de la Princesse,
          
Tous poursuyvantz en sorte esblouissoit, 
Que plus
          suoyent, &amp; travailloient sans cesse,
Plus ce travail
          leur estoit grand repos, 
Et tout tourment leur servoit
          de lyesse : 
Encor que point n’eussent a tous
          propos
Si bon aspect d’elle, qu’ilz esperoient, 
Si
          n’estoient ilz pour celà moins dispos : 
Ains que
          tousjours apres ilz tascheroient,
Sans regarder que leur
          destruction, 
Et temps perdu les desespereroient.
          
Parquoy, voyant leur grand confusion,
Je ne me peux
          tenir alors de rire, 
Bien que sentisse estre une
          illusion : 
Et d’une joye entremeslee d’ire
Non
          seulement me prins a detester 
Ces Monstres vains, mais
          tresbien les mauldire : 
Veu qu’ilz venoient le monde
          inquieter,
Et si ne sont d’eulx mesmes moins, qu’une
          umbre, 
Qui le cerveau nous vient a hebeter, 
Au
          libre arbitre estant fascheux encombre
          
          Pour coulourer nostre concupiscence, 
Noz vains
          desirs, &amp; folies sans nombre. 
Et nonobstant qu’ilz
          n’ayent aucune essence,
Par une folle imagination
          
Nous en faisons nostre vraye science. 
Ò miserable
          est la condition
De nous humains, laquelle est tousjours
          prompte 
A inventer nostre perdition. 
Mais sur ce
          point je voy l’aulbe, qui monte
Chassant bien loing ceste
          tourbe nuisante 
De Vaine gloire, Ambition, &amp;
          Honte :
Si m’esjouys en la clarté plaisante
De mon
          cler Jour, que je veis apparoistre, 
Pour esclarcir ma
          nuict tres mal plaisante, 
Comme il se faict assez de soy
          congnoistre. 
          
        
        
        
        
        
        
        
        Que mortel suis ennemy de moymesmes :
Et ne puis, las,
        &amp; ne puis vouloir bien,
Ne voulant celle, en qui gist
        l’espoir mien :
Et ne puis rien fors ce, que veult la
        dame
De qui suis serf de cueur, de corps, &amp;
        d’ame.
Estre ne peult mon mal tant lamenté, 
Que de
        plus grand ne soye tourmenté :
Et ne pourrais monstrer si
        grand douleur,
Qu’encor plus grand ne celast mon
        malheur.
Las je ne suis prisonnier, ny delivre : 
Et
        ne me tient en espoir, ny delivre
Mon bien servir, qui de
        mort prent envie.
Je ne suis mort, ny je ne suis en vie,
        
Me contraignant a plaindre mon mal aise :
Et raison
        veult toutes fois que me taise
Pour n’offencer ce, que
        servir desire,
Qui mon vouloir en mille partz
        dessire.
L’ame congnoit, que de si tres bas lieux,
        
Dont mes grandz pleurs montent jusques aux
        yeulx,
Jamais les voix ne peuvent estre ouyes,
Ny en
        haulteur si grande resjouyes :
Car ce mien feu, qui peu a
        peu me fond,
Est dens mon cueur allumé si
        profond,
Qu’il ne peult pas, bien qu’il soit grand,
        reluire
Devant les yeulx, qui pour mal me conduire
        
        Font le Soleil de grand honte retraire :
Ainsi je meurs,
        estant contrainct me taire.
Pour moy ne voy remede
        suffisant, 
Ne pour ma peine aucun moyen duisant :
Car
        mon desir à peur de desirer :
Qui tant plus croict, tant
        plus faict empirer
Ce mien espoir, qui peu a peu me
        fault :
Et toutesfois en moy point ne deffault,
N’y
        s’amoindrit ma grande passion :
Mais tousjours croict par
        obstination.
La Mort me fuit, non pour paix me donner,
        
Mais seulement pour ne m’abandonner :
Aussi celle
        est, qui pallie, &amp; adumbre
De mes travaulx un non
        guieres grand nombre :
Parquoy je dy (sans ailleurs
        recourir)
Qu’on peult trouver plus grand mal, que
        mourir :
Mais bien meilleur est mourir a qui ayme
En
        grand douleur, &amp; peine tant extresme :
Car, vivant,
        fault (miserable) qu’il sente 
Les grandz douleurs de la
        peine presente,
Ayant tousjours du passé souvenir :
La
        craincte aussi de celles a venir
Incessamment luy redouble
        sa peine :
Parquoy sa foy est en espoir bien
        vaine.
Chetifz Amantz : aucun ne deubt s’offrir 
        
        A telle ardeur, peine a douleur souffrir
En un espoir
        (plus vain, que lon ne pense)
D’une, peult estre, ingrate
        récompense :
Car de l’amour la force tant aigue
Pour
        bien servir ne peult estre vaincue.
Et plusieurs fois
        (&amp; a la verité)
On voit celuy, qui à moins
        merité
Estre, pour vray, le mieulx recompensé
Qui ne
        deubt estre a tel bien dispensé.
En telle guerre, ou vertu
        sert de vice, 
Ne vault avoir ferme foy, ny
        service.
Puis donc qu’on m’oste, &amp; denye
        victoire,
Qui m’estoit deue, il est par trop
        notoire,
Que là, ou meurt, &amp; ou gloire
        desvie,
C’est gloire aussi que tost meure la
        vie.
Aussi, ô Dieux, avec ceste mort mienne 
Mourront
        mes maulx, &amp; ma playe ancienne,
Mon esperance, &amp;
        desir obstiné,
Et mon arbitre en mal predestiné,
Mon
        mal, ma peine avec mes fascheries,
Amour aussi avec ses
        tromperies.
        
        
        
        
        
        
        
          confort.
          Si lon pouvoit par un repentir cher
Donner remede,
          &amp; quelque exploict chercher
Aux maulx receuz, &amp;
          dommages passez,
          
          Certainement j’en demourrois assez,
Au dict de ceulx,
          qui sont perseverantz
En leur amour, sans sortir hors des
          rancz :
Et qui (vrayement) sont de telle
          excellence,
Qu’en eulx vertu par longue
          patience
S’esvertuant plus fort se glorifie :
Nature
          aussi du tout s’y fortifie,
Et tellement, que dessus eulx
          Fortune
N’à nul pouvoir, &amp; n’a puissance
          aucune,
Sinon d’autant, que le veult, &amp;
          commande
L’injuste Amour, qui raison ne
          demande.
Mais que te vault ? Tu descharges ta Dame
          
En l’accusant : &amp; en luy donnant
          blasme
L’honores mieulx : Vituperant la loues :
La
          denyant plus fort tu la te advoues.
Et si tu veulx, comme
          dure, &amp; cruelle
La blasonner, par raison
          naturelle
Tu la viendras, comme juste, adorer,
Et en
          ton cueur sa vertu odorer.
Car ce, qui deubt le noud
          lyer, le soult : 
Ce, qui devroit bien fort contraindre,
          absoult :
Et ce, que plus on destrainct, &amp;
          deslye,
C’est ce, qui plus éternellement lye.
La
          haulteur sienne, ou son cueur se pourmaine, 
(Qui la
          demonstre estre doulce, &amp; humaine)
          
          La contrainct estre en voulenté tres rude,
Comme
          confite en toute ingratitude :
Mais elle fainct, contre
          le sien vouloir,
D’avoir d’amour un constant
          nonchalloir :
Car son desir, &amp; la crainte
          d’injure
Vainct ton servir, qui a t’aymer
          l’adjure.
Parquoy ces partz, qui en toy sont
          amables
D’honnesteté, se font desraisonnables.
Et
          son amour tres saige contredict
A ton vouloir de raison
          interdict.
Son sens aigu, son meur entendement
          
Congnoit assez valeur apertement,
Et qui l’incite,
          &amp; jour &amp; nuict convie
A te vouloir bien, &amp;
          heureuse vie,
Et s’il n’estoit honte, qui la
          revocque,
Elle useroit d’une amour reciproque,
Mais
          quoy ? Raison à sus elle pouvoir,
La destournant de faire
          son debvoir,
Et la retient a non te
          satisfaire
Combien qu’elle eust voulenté de ce
          faire.
Ainsi tu peulx en ton ardeur choisir 
Et
          joye, &amp; dueil, plaisir, &amp; desplaisir,
Doulx,
          &amp; amer, faveur, &amp; desfaveur,
Desapetit, revoquee
          faveur,
Donc, ô Amant, prens en toy reconfort, 
          
          Et contre Amour vueilles toy monstrer fort.
Ne permetz
          point que desespoir dispute
Contre ton sens : Mais a
          guerdon repute,
Voire a tres grande, &amp; juste
          recompense,
Qu’il luy desplait toutes fois qu’elle
          pense,
Que tu n’as mal, que pour luy vouloir
          bien,
Dont tu ne peulx guérir sans son
          moyen.
Resjouys toy, &amp; vueilles t’estimer, 
Veu
          que de toy elle se souffre aymer,
T’ayant tousjours au
          devant de ses yeulx,
Et que de cueur plus triste, que
          joyeux,
Tes plainctes voit, &amp; sans desdain les
          lise,
D’elles aussi les piteux mots eslise,
Et que
          pour toy elle à daigné mouvoir
La sienne main a te faire
          sçavoir
Sa tendre en toy, &amp; grand compassion,
Te
          declarant par son affection
Chose a autruy non jamais
          accordée,
Ny par fortune en discord recordee.
Or
          confidere en oultre, que depuis, 
Que tu as mis sus elle
          tes appuyz
Et desdié ta totale fortune,
Tu es venu
          trop plus hault, que la Lune,
En loz, &amp; bruict, &amp;
          honorable fame,
Et tu te veulx laisser cheoir en
          diffame !
          
          Va, remercie, &amp; te prosterne en face 
Devant les
          Cieulx, qui t’ont faict cette grace
D’estre venu en ce
          temps pour la veoir
Telle, ou Nature à mis tout son
          sçavoir :
Telle pour qui, pour non la veoir,
          plaindront
Tous Siecles sainctz, qui apres toy
          viendront.
Ne cherche point remede a prendre
          fin,
N’a te priver de sa presence, afin
Que de ta
          mort la nouvelle piteuse
Ne luy causast douleur, &amp;
          vie honteuse.
S’elle te veult avec pitié pourveoir,
          
Ne dois tu point plus tost desirer veoir
La tienne
          mort avec le sien honneur,
Que veoir sa coulpe, &amp; ta
          vie en bonheur ?
Et si elle est pour ta douleur en
          peine,
Ou en soucy, tien pour chose certaine,
Que
          son vouloir raisonnable conteste
A satisfaire a ton
          vouloir moleste.
Ayes douleur de sa peine &amp; misere,
          
La deschargeant de coulpe si legere :
Prefere aussi
          sa saincte renommee
A vie estant de toy tant peu
          aymee.
Conforte toy, qu’elle est seule la cause 
De
          ton travail, qui ne peult trouver pause.
Conforte toy par
          propos immortel, 
          
          Que de ton mal le fondement est tel,
Que seulement
          pour avoir mis si hault
Le tien desir, &amp; l’espoir,
          qui te fault,
Celà te donne assez de recompence
De
          ton travail. Pour autant doncques pence
Qu’en ceste soif,
          &amp; alteration,
Tu peulx avoir refrigeration.
Car
          le tourment, que tu souffres pour elle, 
Estre te doit
          joye continuelle
A ton esprit, &amp; doulx
          contentement,
Et au travail tres grand
          allegement.
Car il n’est rien, tant soit grand, en ce
          monde,
Qui vaille autant, que ce mal, qui te
          abonde.
Or te soit donc triomphante victoire
D’estre
          vaincu d’elle, qui est ta gloire.
S’elle te tient, &amp;
          vainc pour son captif, 
Son cueur sera au tien plus
          intentif.
S’elle te tient soubz condition serve, 
A
          quelque fin, peult estre, te reserve.
Laisse luy donc,
          toy estant sien, la cure
De ce, qu’elle à, &amp; a soy se
          procure :
Laisse luy donc le soing, &amp;
          pensement
De ce, qu’est sien : Car naturellement
On
          ne veult point veoir la perdition
De ce, qu’on à en sa
          possession.
          

          fin.
        
        
        
        
        
        
        
        
          
          Epitaphes de la Gen
          tile &amp; spirituelle Dame Pernette du
          Guillet dicte cousine, trespassee
          Lan m.d. xxxxv.
          le xvii. de
          Juillet.
          
          

          L’heureuse cendre aultresfois composee
En un corps
          chaste, ou Vertu reposa,
Est en ce lieu par les Graces
          posee
Parmy ses os, que Beaulté composa.
O Terre
          indigne : en toy son repos à 
Le riche Estuy de celle Ame
          gentile,
En tout sçavoir sur tout aultre
          subtile,
Tant que les Cieulx, par leur trop grand
          envie,
Avant ses jours l’ont d'entre nous ravie
Pour
          s'enrichir d’un tel bien mescongneu :
Au Monde ingrat
          laissant honteuse vie,
Et longue mort a ceulx, qui l'ont
          congneu.
          

        
        
        
        
        
        
        
        
          AULTRE.
          Beaulté mortelle icy en vain souspire,
Puis que la
          Mort le corps soubdain ravit.
Mais Vertu vive, &amp; qui
          jamais n’empire,
Comme l’Esprit au Ciel, en Terre
          vit.
          
        
        
          AULTRE.
          Si grand Esprit se sentant a malaise
D’estre en son
          corps estroictement enclos,
Comme un gros feu en
          estroicte fournaise,
Ne peut durer longuement en son
          clos.
Aussi afin que plus ne fust forclos
De la
          celeste, &amp; eternelle envie,
Laissa son Nom avec
          immortel los
Vivre pour luy ceste caducque vie.
        
        
        
        
        
        
        
        
          D. V. Z.
          Onc Perle nette en vif, &amp; petit monde
Son per
          n’eut tant en sçavoir, &amp; faconde,
Que ceste n’ayt
          amoindry, qui gist cy :
De qui l’esprit par Mort non
          obscurcy
Demonstra bien, durant sa maladie
Quelz
          sainctz propos, sçavoirs, &amp; melodie
Elle avoit sceu,
          &amp; apprins de soymesmes,
Tant qua sa fin proposa si
          haultz thesmes,
Qu’on la disoit, comme le mourant
          Cygne,
Se sentir jà immortelle, &amp; voysine
Des
          bienheureux : si vertu, &amp; sçavoir
Font aux humains la
          place aux Cieulx avoir.
          

        
        
        
        
        
        
        
        
          I. D. V.
          Une en son per nette, cousine, &amp; sœur
          
          De tout hault bien, suyvant le chemin seur,
Merite los
          par l’esprit d’elle veu
De tant de biens, &amp; de
          sçavoirs pourveu,
Qu’on l’estimoit (en l’estat des
          Bourgeoises)
Un parangon entre les Lyonnoises.
Sa
          maladie onc ne la peut grever : 
Car on la veit si
          haultement resver
En sainctz propos, &amp; tresplaisantz
          devis,
Qu’en se mourant, comme les Sainctz
          ravis,
Feit telle fin, que malingz
          souhaitterent
Ainsi mourir, &amp; les bons
          desirerent
Telle vertu, &amp; tel sçavoir
          ensuyvre,
Qui l’Ame au Ciel, &amp; son Nom faict cy
          vivre.
          

          R. I. P.
        
        
      
    
  


  </p>
</body>
</text>
</TEI>