<?xml version="1.0" encoding="UTF-8"?>
<?xml-model href="../../ODD/out/ODD_clean.rng" type="application/xml" schematypens="http://relaxng.org/ns/structure/1.0"?>
<?xml-model href="../../ODD/out/ODD_clean.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader xmlns="http://www.tei-c.org/ns/1.0">
      <fileDesc>
         <titleStmt>
            <title>Polyandre</title>
            <author>Charles Sorel</author>
         </titleStmt>
         <publicationStmt>
            <publisher>Anne-Élisabeth Spica</publisher>
            <availability status="restricted" n="cc-by-nc-nd">
               <licence target="https://creativecommons.org/licenses/by-nc-nd/2.0/fr"/>
            </availability>
         </publicationStmt>
         <sourceDesc>
            <bibl>
               <ref target="https://catalogue.bnf.fr/ark:/12148/cb31385570f"/>
               <title>Polyandre, histoire comique </title>
                  <author>Sorel, Charles</author>
               <publisher>Vve Nicolas Cercy</publisher>
               <pubPlace>Paris</pubPlace>
               <date when="1648 ">1648 </date>
            </bibl>
         </sourceDesc>
      </fileDesc>
   </teiHeader>
  <text>
      <body>
<p>POLYANDRE</p>
<p>HISTOIRE</p>
<p>COMIQUE.</p>
<p>A PARIS,</p>
<p>Chez la vefve NICOLAS CERCY, au</p>
<p>Palais, dans la Galerie Dauphine,</p>
<p>à la Bonne-Foy.</p>
<p>M. DC. XLVIII.</p>
<p>Avec Privilege du Roy.</p>
<p>[bandeau]</p>
<p>[aij]</p>
<p>ADVERTISSEMENT</p>
<p>AUX LECTEURS.</p>
<p>APRES avoir mis le tiltre d’un livre au premier fueillet, la coustume veut que s’il n’y a une Epistre dedicatoire au second, adressée à quelque homme celebre, il y ait au moins un[e] Preface ou un advertissement aux Lecteurs, afin qu’auparavant qu’ils s’embarquent à une lecture plus longue, ils sçachent dequoy elle les entretiendra, et si elle leur est propre. Il ne faut pas s’exempter icy d’une si belle institution, pource que cét avant-discours doit estre non seulement une explication [v] du tiltre du Livre, mais un sommaire, ou au moins une petite declaration de ce qu’il contient.</p>
<p>Nous considererons donc premierement, que ce Livre-cy est apelle Polyandre, Histoire Comique, quoy qu’il semble que ce fust mieux dit de l’apeller, l’Histoire Comique de Polyandre, mais s’il y a quelque chose à reprendre, à apeller un livre du nom d’un homme qui y donne le sujet, cette faute est authorisée par le tiltre de deux mille autres livres modernes ; et c’est que les Autheurs ont trouvé trop long ou trop commun de mettre pour tiltre l’Histoire, les Avantures, ou les Fortunes d’un tel ou d’une telle. D’ailleurs quoy que des livres semblables ayent porté ces tiltres plus amples, l’on ne laisse pas de les nommer absolument d’un seul nom, quand l’on [aiij] en parle, tellement qu’il vaut autant s’accoustumer à cette façon vulgaire, et mettre icy en tiltre, Polyandre .</p>
<p>Or ce nom tiré du Grec reçoit ses explications, voulant signifier un homme qui vaut autant que plusieurs autres, ou qui est propre à beaucoup de choses, et mesme à tout faire. L’on verra dans l’Histoire de celuy-cy que ce nom luy est assez bien donné, estant un subtil et raffiné qui fait piece à tout le monde, et qui faisant son profit de toutes choses ou de plusieurs, establit seurement sa fortune. Toutes les avantures qui accompagnent cecy estant modernes et arrivées à Paris, au moins selon ce qui en est escrit icy, l’on n’a point voulu donner des noms à la Françoise aux personnages qui y sont introduits, pource qu’il n’est pas à propos que leurs noms propres soient [v] divulguez, ny que l’on en invente d’autres à leur imitation, qui peut estre sonneroient mal ; C’est pourquoy l’on a trouvé mieux seant de leur en former d’autres d’une langue ancienne, qui fussent significatifs selon leur humeur et leur condition, ou pour quelque autre accident remarquable . Cela s’est observé sur tout aux principaux Acteurs de nostre piece, comme le riche Financier a esté nommé Æsculan, qui est le nom que les Anciens donnoient autrefois au Dieu des richesses , Neophile signifie jeune amoureux, Aurelie est un nom de douceur, celuy de Phronyme marque sa sagesse, et celuy d’Hyperide ne monstre que de l’orgueil et de la vanité , Musigene est le fils des Muses ou de la race des Muse s ; Gastrimargue  est un grand goulu, Heliodore, est un don du Soleil, d’autant que [aiiij] le Soleil l’a donné aux hommes pour la guerison de leurs maux et la prolongation de leur vie, ou bien il signifie que luy mesme nous donnera le Soleil, c’est à dire, l’or en termes de Chymie, puis qu’il a asseure qu’il a trouvé la pierre Philosophale et l’or potable. Quant à Orilan qui est un amoureux universel et inconstant, l’on deriveroit bien son nom de quelques mots Grecs qui signifieroient un Soleil ou Astre courant et agité, pour representer le mouvement eternel de corps et d’esprit de cét homme ; Mais il est certain pourtant que ce nom luy convient moins que Panphile, qui est celuy qui luy avoit esté donné lequel signifie, Amoureux de tout, pour dire qu’il aime toutes les belles filles ; Mais je ne sçay par quel destin il est arrivé, que le nom d’Orilan ayant esté mis d’abord dans ce livre au [v] lieu de celuy-là, il a falu tousjours continuer de l’y mettre : Neantmoins cela se pourra corriger dans d’autres editions, au cas que cecy ait un long cours et quelque credit . Il y a aussi quelques noms, dont la signification se doit prendre d’une autre maniere, et pour tous les autres il ne s’y faut pas beaucoup arrester.</p>
<p>Le nom de Polyandre nous ayant attirez à parler de ceux des autres personnages, nous ne laisserons pas de parler encore icy du tiltre d’Histoire Comique, qui est donné à ce Livre. Nous remarquerons qu’il ne faut point entendre par là que ce doivent estre icy des narrations pleines de bouffonneries basses et impudiques, pour aprester à rire aux hommes vulgaires, parce que la vraye Histoire Comique selon les preceptes des meilleurs Autheurs, [aiiiij] ne doit estre qu’une peinture naive de toutes les diverses humeurs des hommes, avec des censures vives de la pluspart de leurs deffaux, sous la simple apparence de choses joyeuses, afin qu’ils en soient repris lors qu’ils y pensent le moins, et la pluspart de cecy, peut estre écrit si l’on veut, d’un stile facetieux, que l’on souffre en ce lieu-là, pourveu qu’il soit exempt de toute sorte d’impuretez, et tel que rien n’empesche que cela ne puisse estre composé par des personnes modestes, à leurs heures de recreation, ny que cela puisse aussi servir d’instruction et de divertissement à ceux qui font profession de sagesse et de vertu . Que si l’on dit que la pluspart des anciens ont fort peu observé cecy dans les pieces Comiques, et encore moins dans les Satyriques, et qu’il y a eu des modernes qui n’ont pas esté moins licentieux, [v] l’on peut respondre que l’on n’est pas obligé de suivre les mauvais exemples. En ce qui est de cét ouvrage-cy, vous verrez que ce qu’il y a mesme de plus recreatif est meslé quelquefois à des remarques assez serieuses, mais qui touchent aussi de prés quelques personnes adonnées au vice, parce que ce mélange à semblé plus agreable et plus utile.</p>
<p>Or l’on ne doute point que plusieurs ne desirassent que l’on leur aprist si tout ce qu’il y a icy d’avantures est veritable, sur quoy l’on leur respond qu’ils s’en informent eux-mesmes, et que possible prendront-ils plus de plaisir d’en aprendre des nouvelles d’un costé et d’autre, qu’à ce qu’on leur en diroit à une seule fois ; Qu’ils prennent(c) garde pourtant à ne point s’y laisser tromper, et qu’ils ne donnent pas à quelques-[r]uns, ce qui doit estre attribué aux autres ; Qu’ils sçachent aussi que les conditions sont souvent desguisées, et que ceux que l’on y fait de basse qualité, peuvent estre d’une plus haute ; Que l’on se peut mesme abuser au siecle, et que ce que l’on pense estre arrivé de nos jours, est quelquefois tres-ancien. L’on ne doute point qu’il ne se soit pû rencontrer dans Paris des Musigenes et des Panfiles, des Heliodores et des Gastrimargues, qui ont fait de pareils tours que ceux que l’on raconte, et qui ont eu de semblables avantures, mais ce n’est possible que la moindre partie de ce qui est en ce Livre, ou ce sont des choses qui ont quelque ressemblance fortuite l’une avec l’autre, et qui ne sont pourtant pas les mesmes ; Par exemple, il y a icy quelque chose de ce qui a esté dit depuis [v] quelques annees d’un Parasite du temps , mais l’on y a joint des antiquitez et des nouveautez en abondance, qui changent l’affaire de face. Apres tout sans faire tant le subtil, il faut considerer que ces livres-cy estant d’invention d’esprit, il ne faut pas penser y trouver toutes les veritez que l’on s’imagine, veu que l’on n’est pas obligé d’y en mettre, et que l’on se peut contenter de choses vraysemblables. Que si mesme il y en a de vraies en leur particulier, il ne faut pas s’attendre neantmoins qu’elles le soient en general, et que ce que l’on peut expliquer en partie le doive estre de mesme dans sa suitte. Quoy que toutes les mauvaises inclinations que l’on reprend soient veritables, il n’est pas necessaire que le sujet auquel l’on [r] les attribuë, ayt eu quelque subsistance : c’est pourquoy tous les personnages qui sont nommez icy, peuvent passer si l’on veut pour des Chymeres et des Idées, ou plutost des Caracteres et des Tableaux de ce que l’on veut representer ; Que si l’on trouve quelque-fois une avanture qui puisse estre attribuée à quelque homme vivant, c’est comme aux portraits que les Peintres ont faits à plaisir, lesquels ne peuvent estre si extraordinaires qu’ils ne ressemblent par quelque traict à quelque homme qui se peut rencontrer sur la Terre. C’est la meilleure opinion que l’on puisse suivre, non pas de crainte d’irriter personne, car je ne pense pas qu’il y ayt des gens assez simples pour s’aller attribuer ce que l’on ne leur impute point ; Mais c’est que gardant cet[v]te pensée, l’on s’attache au meilleur raisonnement, sans s’alembiquer l’esprit pour donner à quelques choses des explications, ausquelles l’on ne pensa jamais. Vous verrez donc en ce lieu sous le nom de divers hommes, la sottise de quelques Poëtes et des amoureux insensez, les fanfaronnades de quelques gens d’espée, les goinfreries des escorniffleurs et mouches de Cour, les divers caprices de quelques femmes, les fourbes des Empyriques, des Alchymistes et des faux Magiciens, et le mauvais succez qui arrive à ceux qui faisans trop les vains se veulent eslever sans sujet, et mesme lors qu’ils ne peuvent, comme il en prit à Gastrimargue, lors qu’il voulut faire l’homme d’importance et l’amoureux ; Et par tout le Livre, l’on trouve que [r] plusieurs folies et vanitez du siecle sont assez aigrement censurees, ce qui est accompagné de descriptions en de certains endroits, lesquelles l’on a rendu naives et agreables, afin que cette lecture fust moins ennuyeuse. Ce qu’il y a encore à observer, c’est qu’au lieu que ces sortes de livres ne descrivent ordinairement qu’une façon de vie ; comme celle d’un desbauché, d’un voleur, ou d’un Chevalier Hypocondriaque , celuy-cy en descript plusieurs, et a plusieurs objets qui luy sont presque aussi considerables les uns que les autres, sinon en ce que Polyandre fait la meilleure partie des intrigues et des narrations.</p>
<p>Vous pouvez considerer de plus que cét ouvrage estant faict selon la maniere de vivre et de parler de /v/ toute sorte de gens, il est assez mal-aysé d’y reussir, parce que chacun n’a pas eu une entiere pratique de toutes les sortes de conditions et d’humeurs, ou n’a pas eu ce don de les pouvoir bien observer, et c’est possible ce qui jusques à cette heure a destourné les Autheurs François de composer de tels Livres, tellement qu’à peine en avons nous deux de pareil genre, qui soient originaires de France ; Car les autres sont des traductions de livres Espagnols, composez selon les coustumes de leur païs et de leur siecle. Cependant l’on a peut estre fait en France depuis cinquante ou soixante ans plus de dix mille volumes d’invention d’esprit, où il n’y a qu’une seule des actions de la vie qui soit representée principalement, qui est celle de faire l’Amoureux, et ces Livres s’apellent /r/ des Romans, apres lesquels courent toute sorte de personnes, disant que cela est de grand divertissement, et il le faut croire puis qu’ils y en prennent, et que mesme ils y trouvent des varietez de discours et mesme de l’instruction dans les intrigues des Amans et la conduite des guerres et des querelles particulieres ; L’on pretend aussi que cela est ravissant de ne voir là que des affaires de Roys et d’Empereurs, de Princes et de Princesses, et que les grands evenemens qui leur arrivent, doivent remplir l’esprit d’une satisfaction nompareille  : Mais il y a d’autres gents qui ayment mieux voir de petites avantures d’une visite de Paris ou d’une promenade, telles qu’il en pourroit arriver à eux ou aux personnes de leur connoissance, parce que cela /ĕ/ leur parest plus naturel et plus croyable ; De sorte que si l’on fait des Livres où de semblables choses soient escrites, ils trouveront aussi leurs Lecteurs, et par ce moyen chacun suit sa fantaisie dans son choix, mais il faut prendre garde à s’attacher à ce qui a le plus d’utilité.</p>
<p>Privilege du Roy.</p>
<p>LOUIS par la grace de Dieu, Roy de France et de Navarre ; A nos Amez et Feaux Conseillers les Gens tenans nos Cours de Parlement, Maistres des Requestes Ordinaires de nostre Hostel, Baillifs, Seneschaux, Prevosts, leurs Lieutenants, et à tous autres de nos Justiciers et Officiers qu’il appartiendra ; Salut : Nostre cher et bien amé AUGUSTIN COURBE, Marchand Libraire à Paris, Nous a fait remonstrer qu’il desireroit faire imprimer le Polyandre, s’il nous plaisoit luy accorder nos Lettres sur ce necessaires. A CES CAUSES, Nous avons permis et permettons par ces presentes à l’Exposant, d’imprimer ou faire imprimer, vendre et debiter en tous les lieux de nostre /v/ obeïssance ledit Liure, en un ou plusieurs volumes, en telles marges, en tels caracteres et autant de fois qu’il voudra durant cinq ans, entiers et accomplis, à compter du jour que chaque volume sera achevé d’imprimer pour la premiere fois : Et faisons tres-expres defenses à toutes personnes de quelque qualité et condition qu’elles soient, de les imprimer, faire imprimer, vendre ny debiter en aucun lieu de nostre obeïssance, sous pretexte d’augmentation, correction, changement de tiltres, fausses marques ou autrement, en quelque sorte et maniere que ce soit, sans le consentement de l’Exposant, ou de ceux qui auront droit de luy, à peine de quinze cens livres d’amende, payables par chacun des contrevenans, et applicables un tiers à Nous, un tiers à l’Hostel Dieu de Paris, et l’autre tiers audit Exposant, de confiscation des Exemplaires contrefaits, et de tous despens, dommages et interests ; à condition qu’il sera mis deux Exemplaires dudit Livre en nostre Bibliote/r/que publique, et un en celle de nostre tres-cher et Feal le sieur Seguier Chevalier Chancelier de France, avant que de les exposer en vente, à peine de nullité des presentes : Du contenu desquelles, Nous voulons que vous fassiez jouïr plainement et paisiblement l’Exposant, ou ceux qui auront son droit, empeschant qu’il ne leur soit donné aucun empeschement. VOULONS aussi qu’en mettant au commencement ou à la fin de chaque volume dudit Livre, un Extrait des presentes, elles soient tenuës pour deuëment signifiées, et que foy y soit adjoustée, et aux copies collationnées par l’un de nos Amez et Feaux Conseillers et Secretaires, comme à l’Original.</p>
<p>MANDONS au premier nostre Huissier ou Sergent sur ce requis, de faire pour l’execution d’icelles tous exploits necessaires, sans demander autre permission ; CAR tel est nostre plaisir, nonobstant Clameur de Haro, Chartre Normande, et autres Lettres à ce contraires . DONNÉ à Paris le dix-septiéme jour /v/ de Juin, l’An de grace mil six cens quarante sept : Et de nostre Regne le cinquiéme. Signé par le Roy en son Conseil, CONRART. Et sellé.</p>
<p>Et ledit Courbé a associé pour moitié au droit de Privilege, Michelle Villery, vefve de Nicolas Cercy, suivant l’accord qui a esté fait entr’eux.</p>
<p>Achevé d’imprimer pour la premiere fois, le 15. Mars 1648.</p>
<p>Les Exemplaires ont esté fournis.</p>
<p>POLYANDRE</p>
<p>HISTOIRE COMIQUE.</p>
<p>LIVRE PREMIER</p>
<p>L’ADROIT Polyandre, qui d’une fortune assez basse estoit parvenu à des facultez mediocres dont il pouvoit estre satisfait, fut quelque temps en sa patrie où ses parens le vouloient arrester ; mais ses plus chers amis qui estoient à Paris et à la Cour, luy persuaderent par leurs lettres, que les humeurs provincialles estoient un mauvais en<pb n="2"/>tretien pour un raffiné comme luy, et que son sejour seroit trop bas et trop indigne, s’il le choisissoit ailleurs, que dans une Ville qui estoit l’abregé de l’Univers. Quelques esperances qui renouvelloient ses ambitions ayant achevé de le persuader, il revint donc à Paris, lors que les resjouyssances du Carnaval y attiroient beaucoup d’autres gens de la campagne. Auparavant que de rendre visite à tous ceux de sa connoissance, il desiroit en surprendre quelques-uns aux lieux les plus frequentez, pour s’informer des nouvelles du siecle, et ne point parestre apres un homme nouveau dans les compagnies. La Foire sainct Germain se tenant alors , son premier dessein fut d’y <pb n="3"/> aller, pource que l’abord y estoit si grand de personnes de toutes conditions, que l’on y trouvoit souvent en moins d’une heure, ceux que l’on eust esté plus d’un mois à chercher en leurs propres maisons et ailleurs : Mais en passant devant la porte du jardin de Luxembourg , il y vid tant de carrosses arrestez, qu’il crût que la promenade s’y faisoit ce jour là par quelque rendez-vous extraordinaire . Y estant entré avec d’autres, il sceut bien-tost que depuis l’esloignement de la grande Princesse à qui ce lieu apartenoit, comme l’on avoit pris plus de liberté d’y entrer, tout ce qu’il y avoit de personnes de condition dans Paris de tous les deux sexes, y venoient en <pb n="4"/> cette saison passer une partie des apresdinées, lors qu’il faisoit tant soit peu de Soleil, pource que sa chaleur leur estoit alors à rechercher ; et qu’ils s’y tenoient tant qu’elle duroit, non seulement pour jouyr de la beauté naissante de l’année, et salüer le Printemps à sa venuë, mais pour gagner doucement la belle heure de la Foire qui n’estoit que sur le soir ; tellement que ces deux lieux estant voisins l’on venoit d’ordinaire en celuy-cy pour passer apres à l’autre.</p>
<p>Ce qu’il y avoit de plus agreable, c’estoit que quelque pretexte que l’on prist de la douceur du temps et de l’exercice, comme la pluspart de ceux qui estoient là n’y estoient venus que pour voir <pb n="5"/> ou pour estre veus, par une commune deliberation, ils ne se promenoient que dans la grande allée qui estoit comme une lice pacifique et sans course, où ceux qui marchoient le plus gravement devoient emporter le prix . Plusieurs Dames estant assises en un bout de l’allée sur les degrez de la terrasse qui font un demy cercle, et quelques hommes estant plus haut apuyez sur les balustres, cela ne ressembloit pas mal à un Amphiteatre, et donnoit de l’accomplissement à la beauté de ce lieu . Il n’y avoit que ceux qui ne venoient là que pour prendre l’air, et pour ayder à la digestion, ou gagner de l’apetit, qui passoient ailleurs vers le promenoir des infirmes et des melancholiques, ou <pb n="6"/> vers celuy des conteurs de nouvelles et des chercheurs de sciences. Quant à plusieurs qui quoy qu’ils fussent gens du monde, ne se piquoient point de bonne mine pour ce jour là, ou qui vouloient paroistre indifferens et esprits forts , si la curiosité les portoit neantmoins à voir les autres, ils se tenoient cachez derriere les pallissades les plus espaisses, selon qu’ils desiroient d’estre plus ou moins descouverts. De vray en ce qui estoit des hommes, il n’y en avoit point qui osassent passer par la grande allée, si l’on ne connoissoit que leur teste venoit presentement d’entre les mains du frizeur, et à moins que d’avoir un habit neuf du mesme jour, et que leurs bottes ou leurs souliers, n’e<pb n="7"/>stant tachez d’aucune crotte, ne les peussent point accuser d’estre venus à pied. Quant aux femmes, s’il y en eust eu de si simples que de se monstrer sans estre vestuës des plus à la mode, elles eussent couru le hazard de passer pour des Demoiselles de village, et d’estre la risée des autres. Polyandre fut ravy de se trouver là en une si belle journée, où il pouvoit voir sans peine l’élite de toutes les personnes de la Ville : mais n’estant point alors en estat de parestre parmy les plus polis, il se tint sur la terrasse au haut du parterre, pour voir passer ceux qui se promenoient, regardant par dessus la teste de quelques hommes qui estoient apuyez sur les balustres. Enfin ce<pb n="8"/>luy qui estoit devant luy se serra un peu pour le mieux placer, et fut mesme si courtois, qu’il luy fit part de son entretien : Toutefois l’on peut avoüer que chacun n’eust pas trouvé cette place fort bonne ; car outre que ce personnage se desmenoit à toute heure comme s’il n’eust pû tenir dans sa peau, sa mine assez bigearre le faisant regarder de chacun, il sembloit qu’estant en sa compagnie, l’on deust aussi servir de risée aux autres : Toutefois il tâchoit de faire que ses beaux discours le rendissent recommandable ; et lors qu’il passoit de belles Dames, il faisoit de grandes exclamations, les traitant de Deesses et de miraculeuses, et il vouloit bien qu’elles l’entendissent, afin que cela les obligeast <pb n="9"/> à lever les yeux devers luy : Au moins, disoit-il alors, ces beaux Soleils n’auront pas tousjours des rayons droits, ils deviendront obliques ; il nous les faut contraindre à les porter de bas en haut : Ne croyent ils pas que les objets eslevez meritent autant leurs regards, que ceux qui sont en mesme parallelle ?</p>
<p>Il fit si bien remarquer sa voix, que les Dames qui estoient assises à costé sur les marches du Perron, l’ayant ouy des premieres, et l’ayant toutes regardé, l’une d’entr’elles que l’on nommoit Clorinie qui le connoissoit, crût qu’il manquoit quelque chose à leur divertissement, si elles ne le faisoient venir plus proche. Comme son humeur et sa condition la ren<pb n="10"/>doient fort hardie , elle luy dit assez haut ; Hé, que fait là Monsieur Musigene ? pourquoy ne le void-on pas aujourd’huy rendre un bon office à quelque Dame de merite, en luy donnant la main pour l’ayder à marcher en cette belle carriere, et la divertissant par ses rares entretiens ? N’ay-je pas plus d’avantage d’estre icy, Madame, repartit cét homme, veu que j’y suis estably pour tenir le controlle de tout ce qui passe, et que j’y suis eslevé comme un Juge de camp et de lice  ? De plus estant fixe en ce lieu comme vous, n’ay-je pas sujet de me glorifier ? S’il vous est avantageux d’estre en mesme lieu que moy, repartit Clorinie, faites ce que vous pourrez pour en estre plus proche <pb n="11"/> et descendez icy maintenant. Ce Musigene estant invité de cette sorte par une telle Dame, quitta incontinent la place où il estoit, et descendit vers elle en trois ajambées : Mais ce ne fut pas sans marcher sur la juppe d’une suivante, et sans accrocher l’un de ses esperons à la robe d’une Bourgeoise qui estoit au coin de l’Escallier. Il en fut quitte pour souffrir, sans rien repartir, qu’elles luy donnassent le nom de maussade, de mal-adroit et grand mal-basty ; et ne pensant guere à leur colere, il alla se planter insolemment devant cette troupe, où à peine les hommes les plus accomplis eussent osé s’arrester. Alors l’on le pût observer depuis les pieds jusqu’à <pb n="12"/> la teste. L’on vid que son corps estoit à peu pres de la riche taille, mais qu’il estoit couvert d’un vestement assez pauvre. Tout en estoit noir, excepté ce qui se rendoit gris ou d’autre couleur pour estre taché ou usé. Le pourpoint estoit d’un satin plein qui n’avoit plus d’autre lustre que celuy de la graisse, et dont les grandes basques qui tenoient presque tout , quoy que l’on les trouvast fort luisantes, estoient des miroirs mal propres pour estre presentez devant tant de beaux objets. Son haut de chausse qui avoit esté autrefois de velours, sembloit avoir eu cette maladie que l’on nomme la pelade ; et quelques endroits qui estoient encore demeurez velus et plus noirs que le reste, <pb n="13"/> estant espandus par-cy par-là, sembloient estre des Isles esloignées de la terre ferme, telles que l’on les figure dans une carte du Monde : mais ces diversitez qui resjouyssoient la veuë furent soudain cachées d’un bord de son manteau qu’il estalloit soigneusement, pource qu’il estoit meilleur que le reste. Ses bottes presque usées, avoient des talons à demy tournez , où la crotte fraische couvroit la seiche ; et pour le pied et la jambe, il y avoit un fard qui en cachoit la noirceur ; car la craye y estoit mise de l’espaisseur d’un doigt , tellement que lors qu’il avoit sauté de la seconde ou troisiéme marche du Perron, il estoit demeuré quelque temps invisible sous la quantité de ces <pb n="14"/> atomes volans , en ayant esté tout couvert comme ces Dieux de la Metamorphose, qui se cachoient dans une nuée blanche ; et longtemps apres la poudre qui en vola sur les Dames, les fit murmurer contre une si fascheuse mode qui gastoit toutes leurs robes, et qui pensa les aveugler. La chemise de ce gentil personnage, que l’on voyoit quelquefois aux ouvertures de ses manches, avoit aussi esté crayée ce jour là pour espargner un blanchissage, mais la toile n’en estoit pas si belle que l’on n’en employast d’aussi fine aux torchons de cuisine des bonnes maisons. Quant à son colet, il y avoit peu de toile, estant orné d’une dentelle que l’on pouvoit appeler à points rompus , dont les trous <pb n="15"/> estoient si grands qu’elle eust bien servy à cribler des feves. De là l’on montoit à la consideration de son visage, où l’on voyoit des yeux creux et hagards ; une bouche assez grande ; le nez tortu ; les jouës creuses, et tout cela accompagné d’une longue chevelure, plustost couverte d’une farine de moulin que d’une poudre de Parfumeur. Tel estoit cét homme qui paroissoit pourtant digne de compassion aux gens d’esprit, qui jugeoient la peine qu’il avoit à faire le joly et le Courtisan, et à vouloir paroistre plus qu’il ne pouvoit. Il sembloit qu’il ne fust là que pour estre oposé à tant d’hommes bien faits et bien vestus, afin qu’un contraire parust mieux pres de l’autre . Mais pour <pb n="16"/> luy il croyoit estre un exemplaire de gentillesse et de galanterie, et si quelque chose luy manquoit, il s’imaginoit que sa bonne mine supleoit à cela, et que l’esclat qui sortoit de toute sa personne et la force de sa reputation le faisoient assez respecter.</p>
<p>Quoy qu’il ne voulust entretenir que celle qui avoit eu assez de pouvoir pour le faire descendre, toutes les Dames qui estoient aupres d’elle, s’empressoient à qui luy feroit des questions ou des complimens, qui luy donnassent sujet de parler : mais ne prestant son attention qu’à Clorinie, il luy demanda s’il estoit donc vray qu’il fust si heureux que de luy avoir pû faire naistre le dessein de tirer de luy quelque service ; <pb n="17"/> surquoy elle repartit promptement, Je ne suis pas si vaine, que de souhaitter les services de celuy qui n’en doit qu’à des Reynes ; je me contente d’aspirer à ses bienfaits, et de participer à la lecture du Roman et de la Comedie, dont il y a si long-temps qu’il nous fait les promesses, et pour n’avoir point trop d’importunité l’un ou l’autre me pourra satisfaire. Musigene voulut alors montrer à cette Dame que c’estoit à luy à se tenir dans l’humilité devant elle, comme aussi desirant luy parler de plus pres, à cause qu’elle estoit assise sur les dernieres marches, il mit un genoüil en terre, mais en avançant l’autre qui estoit eslevé, son manteau s’escarta de ce costé là  ; ce qui <pb n="18"/> fit paroistre un grand papier qui luy sortoit de la poche, sur lequel une autre Dame mit la main, disant ; D’asseurance, voicy quelque nouvel ouvrage qui part de la veine feconde de cét excellent Auteur. C’est le premier Acte de ma derniere Comedie, dit Musigene, mais voudriez vous que je la recitasse en un lieu, où l’attention est divertie par tant d’autres objets ? Mes ouvrages sont glorieux ; Ils veulent marcher seuls ; et ce seul Acte pour la representation duquel il faut tant de machines , qu’à peine la coupe d’une forest y pourra suffire, ne pretend point se monstrer icy au destour d’un jardin. En disant cela, il retira les papiers des mains de la Dame, et l’on en vid tomber un petit por<pb n="19"/>trait qui fut incontinent ramassé. L’on ne manqua pas de luy demander si c’estoit celuy de sa maistresse ; Il repartit, qu’il faloit plustost que ce portrait fust sa maistresse mesme, pource qu’il ne connoissoit aucun visage qui luy ressemblast, et que l’ayant trouvé en se promenant, il s’en estoit emparé comme d’une piece digne d’estre gardée. En effet, cela representoit une beauté qui n’estoit pas commune, et que personne de la troupe ne se vantoit de connoistre. Toutefois Clorinie dit, que puis que la plus grande partie de ce qu’il y avoit de belles personnes dans Paris, estoit alors en ce lieu là, elle seroit assez hardie pour gager que l’on y pourroit trouver celle que ce portrait re<pb n="20"/>presentoit, si l’on prenoit la peine de la chercher. Elle disoit cela soit par caprice, soit pour en avoir sceu des nouvelles. Quant à Musigene, voulant monstrer son bel esprit en raisonnant sur l’occasion presente, il dit, Qu’il estoit vray qu’il n’y avoit aucun temps ny aucun lieu, où toutes les personnes les mieux faites de Paris peussent estre veuës si avantageusement ; pource que dans le Cours  l’on ne les voyoit qu’enfermées dans des carrosses, et à la Foire et aux autres assemblées, la presse y nuisoit : au lieu que l’on voyoit là leur taille, et leur port et la grace de leur marcher ; Que ce plaisir estoit d’autant plus à estimer qu’il estoit plus rare, ne se pouvant gouster que deux ou trois fois l’an<pb n="21"/>née, et qu’en cette saison où quelquefois n’y ayant aucune belle journée, il faloit s’attendre à une année suivante .Que la mode estant aussi alors de ne se promener qu’en une allée seule, cela faisoit que l’on y rencontroit tousjours tout ce que l’on y pouvoit desirer, et que ceux qui n’avoient point veu cela, n’avoient rien veu de beau au Monde, et s’abusoient lors qu’ils se vantoient d’avoir veu assez de fois cette promenade, puis qu’ils n’y avoient esté qu’en d’autres temps, où chacun prenant la liberté d’aller de tous costez, il falloit faire de longs tours pour voir tous ceux qui y estoient, n’y ayant pas alors un Cours à pied estably en un seul endroit ; Qu’il y avoit pourtant à <pb n="22"/> souhaitter que les Dames se demasquassent sur la fin du jour, et qu’il ne faloit point que les belles laissassent à la pluspart des laides cét avantage, de les esgaller par la tromperie de quelques brillans qu’elles avoient dans les yeux, et que l’on devoit empescher que tous les visages ne fussent semblables et sans distinction ; Et que ce qui luy donnoit sujet alors principalement de faire de tels souhaits, estoit pour avoir le moyen de reconnoistre la beauté dont il avoit trouvé le portrait. Et alors tenant cette ovalle  de cuivre peinte de si beaux traits, il commença à luy parler avec plusieurs interrogations naïves ; O ! rare objet, disoit il, si tes perfections sont si connuës, faut-il ignorer ton nom <pb n="23"/> et ta qualité ? Tu as des yeux qui semblent avoir l’usage des regards, pourquoy ta bouche n’a-t’elle pas eu aussi l’usage de la parole ? Tu nous monstres bien ce que tu peus, et tu ne nous dis pas qui tu es. Apren nous où nous trouverons l’original dont tu n’és que la copie. O Divinité muette, au moins tesmoigne par quelque signe que tu exauceras enfin nos vœux. En disant cecy, il tenoit le portrait haut eslevé, ayant tousjours un genoüil en terre, comme s’il l’eust voulu adorer ; Et dautant qu’il parloit assez haut, plusieurs s’avancerent, tant pour voir ce bel objet, que pour se divertir des extravagances de celuy qui en faisoit la monstre. Mais entre ceux qui s’estoient arrestez, <pb n="24"/> il y eut un homme d’assez bonne mine, qui tirant brusquement cette piece de ses mains, luy dit, Ce portrait est à moy, en quelque lieu que l’on l’ait trouvé ; Et en achevant la parole, il l’emporta sans autre ceremonie, temoignant qu’il faisoit peu de cas de celuy à qui il l’ôtoit[.] Musigene regardoit avec estonnement comme il s’esloignoit avec son heureuse proye, sans avoir le cœur ny la force d’aller apres luy, lors que voicy une surcharge de mal-heur qui luy arrive.</p>
<p>Un jeune homme qui avoit un juste-au-corps gris avec l’espée et le baudrier pardessus, en guise de soldat ou de valet d’homme de Cour, ayant desja esté là arresté quelque temps à le considerer, comme ayant quelque dessein, <pb n="25"/> prit la hardiesse de s’avancer ; Et lors que Musigene s’estoit relevé de terre pour mieux voir où alloit celuy qui venoit de le voler, il prit d’une main un bout de son manteau, et faisant un demy tour, avec un geste de bouffon de Comedie, il le tira de dessus ses espaules, et le mit adroitement sur les siennes, disant, Ce manteau est à mon Maistre, il y a long-temps que j’en suis en peine. Cette surprise fut beaucoup plus grande pour Musigene que la premiere : et ce qui le rendoit plus honteux, c’est qu’estant ainsi descouvert l’on luy voyoit plusieurs defectuositez, car il manquoit deux ou trois basques à son pourpoint par derriere qui avoient peut estre esté decousues pour racom<pb n="26"/>moder celles de devant, et par une espargne toute nouvelle, quoy que le devant de son pourpoint fust de satin, le dos n’estoit que de canevas ; son haut de chausse avoit aussi le fonds décousu et dechiré en quelques endroits par où l’on pouvoit voir ses caleçons, au cas qu’il en eust, ou sa chemise tout au moins ; et ce fut un grand bon heur si elle n’estoit point rompuë ou écartée vers ce lieu là, et si l’on ne luy vit point la chair ; mais le respect, et l’honnesteté nous deffendront tousjours d’en rien dire ; Tant y a que la longueur d’un manteau avoit esté fort necessaire à le cacher. Ce qui estoit de pis, il ne pouvoit contester avec le valet pour ravoir ce qu’il luy avoit osté, qu’il ne se <pb n="27"/> manifestast de tous costez, ce qui causoit une risée estrange. Tous ceux qui passoient s’arrestoient là pour sçavoir ce que c’estoit : Mais Clorinie pleine de charité ayant pitié de celuy qu’elle avoit tiré d’un lieu de refuge pour l’exposer en place publique, pria quelques Gentil-hommes de ses amis de le secourir ; et alors ayant menacé le valet de coups de baston et d’estrivieres, il abandonna le manteau, et en estant venu aux excuses et aux prieres il gagna promptement la porte du jardin, de peur qu’il ne luy arrivast pis. Musigene ayant repris cette belle couverture, fut si ravy de la ravoir, qu’il oublia ce qui s’estoit passé, comme si jamais l’on ne luy eust veu autre chose, estant semblable à <pb n="28"/> ceux qui couverts d’un beau masque, pensent que cela fera oublier les deffauts de leur visage. Ce manteau estoit de bon drap, et doublé de bonne panne, avec deux grands passemens de Flandres autour, et l’on pouvoit croire qu’il n’avoit point esté fait pour Musigene : Car il n’en avoit jamais eu de si riche ny de si neuf, et ne s’en fournissoit guere qu’à la fripperie et aux inventaires où il cherchoit les bons marchez. Il avoüa que le sien luy ayant esté déchiré la nuit precedente en se pressant à la porte d’une maison où l’on dansoit balet , il en avoit emprunté un autre d’un Gentil-homme avec lequel il logeoit, et que son maraut de valet ne sçachant pas qu’il luy avoit presté, ou fei<pb n="29"/>gnant de l’ignorer, il luy avoit voulu faire un affront : Mais il le menassoit bien de le faire chasser, et se consolant sur ce poinct tout son regret estoit, que pendant cecy il n’avoit pas pris garde de quel costé avoit tourné celuy qui s’estoit emparé de son portrait.</p>
<p>La consideration de ce premier accident avoit aussi esté ostée à tous les spectateurs par le second. Polyandre s’estoit aproché de Musigene avec beaucoup d’autres pour luy prester main forte, ne voulant pas laisser baffoüer un si honneste homme dont il venoit d’acquerir la connoissance si heureusement, et qui à entendre parler quelques uns de l’assistance, estoit un des fameux Autheurs de la Cour. Musigene le <pb n="30"/> choisit aussi pour se consoler, luy disant qu’au pis aller il avoit remarqué le visage de celuy qui avoit pris ce portrait avec tant d’impetuosité, et que c’estoit un homme dont il auroit raison chez une personne qu’il visitoit d’ordinaire. La conversation qu’il avoit euë avec les Dames estant rompuë par tant de gens qui estoient survenus, il se voulut esloigner de la grande allée pour estre plus libre, et Polyandre l’ayant suivy, il luy en sceut si bon gré, qu’il s’efforça(c) de luy dire toutes les choses qui luy pouvoient estre les plus agreables. Ayant veu qu’il s’informoit du nom de plusieurs Dames et qu’il temoignoit qu’ayant esté à la campagne, il avoit perdu la pluspart de ses vieil<pb n="31"/>les habitudes, et qu’il eust bien desiré les recouvrer, ou en acquerir d’autres, il luy offrit de l’assister en cela, se monstrant affable et obligeant jusqu’à l’extremité quoy qu’il le fist en peu de mots. Mais dés que Polyandre l’eut remercié de sa bonne volonté, il reprit la parole, et accompagnant ses discours d’une façon moitié joyeuse et moitié grave, il luy parla en ces termes : A qui pouviez vous mieux vous adresser qu’à moy pour faire de nouvelles connoissances ? Les portes des meilleures maisons s’ouvrent pour moy comme par quelque enchantement. Déslors que j’y arrive, il y a allegresse par tout depuis le bas jusques au faiste, et n’y a pas jusqu’aux femmes de chambre et aux <pb n="32"/> servantes de moindre estoffe, qui ayant quitté tout ouvrage ne fassent semblant de vouloir parler à leur maistresse pour avoir l’occasion de me voir ; Et ce n’est pas peu d’avoir mesme du pouvoir sur ces ames basses à qui l’on a tant de peine à faire connoistre ce qui est bon ; Les courtoisies que l’on en reçoit aupres de celles qu’elles servent, et que nous voudrions servir d’autre sorte, ne sont pas aussi de petites considerations pour les faire rechercher. Mais si je sçay gagner ces personnes de la derniere classe, je me plais à operer de plus grandes merveilles sur celles qui sont fort eslevées, et qui le meritent mieux. Quand je me veux donner la peine de lire mes ouvrages quelque part, il se fait <pb n="33"/> une assemblée des plus belles et des plus sçavantes Dames de la ville  où je suis comme un Apollon entre les Muses. Là vous admirerez leurs beaux yeux placez de rang, faire comme une couronne d’Astres ; et quelquefois si mes histoires amoureuses et plaintives les obligent à la compassion, vous verrez un cercle de gorges souspirantes, et vous vous croirez environné de quelques montagnes de neige plus agreables que celles des Alpes ou des Pyrenées, qu’un tremble-terre agite, ou plutost qu’un vent d’amour fait soulever. Polyandre feignant d’estre ravy de ces paroles hautaines et elegantes, luy repartit ; Que je m’estimerois heureux, de passer pour vostre disciple en une si belle com<pb n="34"/>pagnie, et de porter seulement le porte-fueïlle apres vous. Asseurez vous que si vous m’aymez, reprit Musigene, mille felicitez vous attendent ; mon credit vous peut donner entrée en beaucoup de lieux sans qu’il soit besoin d’autre tiltre que celuy d’estre mon amy. Je ne voy pas seulement les Dames en troupe et en foule ; Je les voy en particulier lors qu’il n’y a que les freres ou les maris. J’entre jusqu’aux cabinets, quand mesme leurs beautez sont à demy découvertes, et qu’elles n’ont pas encore ces ornemens qui en cachent une partie, et qui donnent de la grace à l’autre. Je suis là consideré comme un Rien, et cependant (adjousta-t’il un peu plus bas.) Je suis bien quelque chose. Se taisant, <pb n="35"/> apres il donna le loisir à Polyandre de penser à cette agreable reprise, dont il ne se put tenir de rire.</p>
<p>A l’heure mesme s’estans rencontrez vers le grand parterre, ils furent abordez d’un jeune homme aussi bien fait, et aussi bien vestu qu’il y en eust en toute la promenade. Il en quita trois autres qui marcherent d’un pas plus lent en l’attendant, et embrassant Musigene, il luy dit ; Hé quoy ? le Roy des beaux esprits, et le Pere des beaux ouvrages, ne tient-il plus compte de ses anciens amis ? J’ay mille choses à luy monstrer, s’il avoit le temps de les voir. Maintenant mesme, j’ay une couple de lettres qui en valent cent autres, lesquelles m’ont esté escrites par <pb n="36"/> des plus galantes de Paris dont je le veux faire juge. L’on n’envoye rien que d’excellent au brave. Neophile repartit Musigene, c’est le mignon des Dieux : l’Amour et la Fortune ont debat à qui le favorisera davantage. Aussi-tost ce Neophile ayant tiré de sa poche quelques papiers pliés en forme de lettres, sans adresse et sans souscription, en leut quelques unes tresfavorables pour celuy à qui elles estoient escrites, et dont le stile estoit passablement bon, mais qui avoient aparence d’estre tirées en partie de quelques Romans . Ses compagnons s’aprocherent pour en entendre la lecture, et il en faisoit tant de vanité qu’il ne la cessa point pour eux. Ce qui sembloit luy donner plus de satisfaction, <pb n="37"/> estoit un billet qu’il leut enfin qui contenoit ces mots. Je vous ay tant d’obligation que je ne vous accorde pas seulement la priere que vous m’avez faite, d’estre receu à me voir chez moy, mais je desire reciproquement le bien de vostre veuë, comme l’une de mes plus grandes satisfactions ; Aussi les graces que j’ay à vous rendre se peuvent mieux dire de bouche que par escrit, et la presence a bien plus de pouvoir que tout ce que l’artifice a pû inventer pour descouvrir les pensées des absens. Venez donc sans me faire autre responce que celle que j’atten de vostre personne propre.</p>
<p>Neophile ayant leu cecy, Musigene luy demanda, Cette assignation est-elle escheuë ou à eschoir ? Elle est pour une heure d’i<pb n="38"/>cy, repartit l’autre, mais je m’en vay la devancer  ; L’impatience me gagne ; Et ayant achevé ces paroles avec une petite reverence, et un coup de chapeau, il quita Musigene et Polyandre, et s’éloigna mesme de ceux qui estoient auparavant de sa compagnie, prenant le chemin pour s’en aller. Quoy que Musigene ne fust pas un homme des plus judicieux du monde, il s’estonna de la legereté de Neophile, qui monstroit ainsi librement devant tant de personnes, les lettres qu’il avoit receuës des femmes, et mettoit en peril la reputation de celles qui le vouloient favoriser ; Car s’il alloit aux assignations qu’il disoit avoir de leur part, l’on le pouvoit suivre ou descouvrir de quelque autre <pb n="39"/> sorte les lieux ou il se rendoit. Toutefois Polyandre qui sçavoit ce qu’estoit Neophile, et qui estoit fort expert à connoistre le genie des hommes, dit qu’il n’y avoit pas tant de mal que l’on pensoit en celuy-cy, et que sa legereté ne faisoit tort qu’à luy mesme, luy acquerant le nom de volage et de presomptueux ; Que l’on ne devoit pas croire, qu’aucune de ses lettres vinst effectivement de quelque Dame et qu’aussi n’estoit-il pas encore si mal-avisé de les attribuer à aucune que l’on connût ; Qu’il avoit assez de vanité pour les escrire toutes, comme si elles venoient effectivement de quelque Amante, et que l’on trouvoit assez de ces gens là à Paris, qui faisoient eux mesmes les lettres et les respon<pb n="40"/>ces, estant asseurez par ce moyen de les avoir tousjours favorables, et selon leur fantaisie, et qu’il en connoissoit qui en avoient des tiroirs de cabinets tout pleins, pour les monstrer à ceux qui les venoient visiter, et se mettre en reputation par la croyance que l’on auroit de leurs bonnes fortunes. Musigene repartit qu’il croioit bien cela, mais que neantmoins il se persuadoit qu’entre les lettres que Neophile monstroit, il y en pouvoit avoir quelques-unes de vrayes, pource qu’estant d’assez bonne mine pour se faire aimer il avoit encor des charmes tres-puissans qui estoient ses richesses, puis qu’il estoit fils d’Æsculan l’un des plus riches Financiers  du Royaume. Divers objets qui se presente<pb n="41"/>rent apres, leur firent changer de discours, et à la veuë de quelques hommes qui avoient quelque ressemblance à celuy qui avoit pris le portrait de Musigene, il se remit dans cette pensée, et ne desespera point de le rencontrer ; ce qui fut cause qu’il se tint encore quelque temps dans ce jardin, passant d’une allée à l’autre, pour esprouver s’il le trouveroit. Toutefois quoy qu’il en dist il ne l’avoit guere veu que par derriere, et sa taille, son marcher et son habit, estoient les seules remarques qu’il en avoit faites ; C’est pourquoy dés qu’il apercevoit un homme qui avoit un manteau de velours figuré comme avoit celuy-là, il alloit apres inconsidérement, et Polyandre avoit peine à le retenir <pb n="42"/> ayant bien mieux veu que luy qui estoit ce larron.</p>
<p>La visite que Neophile fit cependant, merite bien d’estre racontée en particulier. Estant sorty par une porte de derriere où son carrosse l’attendoit, il dit à son cocher qu’il le menast chez Aurelie, et il avoit tant de haste d’y estre qu’il luy enchargea deux ou trois fois d’aller viste, ne croyant pas s’y trouver jamais à temps, quoy que le lieu fust assez proche. Il est vray que les jours estans fort courts alors, quoy qu’il y eust encore un reste de clarté dans les ruës, il étoit nuit dans les maisons, et il pouvoit estre fasché de faire sa visite si tard, d’autant que c’estoit la premiere qu’il eust renduë au lieu où il alloit, et qu’il faloit y aporter <pb n="43"/> plus de circonspection.(c) Mais pourtant, il se representoit que la saison luy servoit d’excuse ; Et d’ailleurs bien que ses desseins n’eussent rien de criminel, ils ne se rendoient pas ennemis des tenebres, à cause qu’estant jeune et dans la sujection de ses parens , il estoit fort aisé de ne leur donner aucune connoissance de ses actions. Or cette Aurelie qu’il vouloit visiter, estoit une vefve, belle, jeune et de conversation fort agreable, qui avoit encore avec elle deux Demoiselles à marier de l’âge de dix-sept à dix-huit ans, dont l’une estoit Hyperide sa sœur, et l’autre Phronyme sa niepce . Leur bonne mine, leur belle humeur et leur excellent esprit, estoient cause qu’il venoit chez elles quantité <pb n="44"/> de jeunesse, outre qu’elles estoient d’honneste naissance, et qu’elles avoient assez de bien selon leur condition : Mais ce n’estoit pas ce qui attiroit Neophile qui les croyoit fort necessiteuses, quand il consideroit les richesses qui estoient chez luy, et qui ayant seulement esté touché des agrémens d’Aurelie, l’estimoit plus alors que tout ce que l’on pouvoit rencontrer sur la terre. Il l’avoit veuë plusieurs fois au bal depuis peu, et comme elle sçavoit que la connoissance d’un tel homme ne luy pouvoit nuire, mais au contraire luy pouvoit beaucoup servir, elle s’estoit monstrée plus accostable pour luy que pour tout autre, et luy avoit témoigné des complaisances qui l’avoient entiere<pb n="45"/>ment charmé. Aussi avoit-elle desja commencé d’en recüeillir quelque fruit ; car ayant un procez fort important, il avoit sollicité pour elle plusieurs Juges d’autorité qui estoient de son alliance, lesquels avoient expedié son affaire du jour au lendemain selon son desir, et luy avoient fait trouver le secours dont le bon droit a souvent besoin . Deux jours apres voulant que son inclination parust par d’autres marques, il luy avoit envoyé une corbeille d’argent pleine de gans et de rubans qu’il avoit gagnez devant elle à la Foire, et il avoit pris aussi la hardiesse de luy escrire en mesme temps, afin que si le compliment que son valet de chambre avoit charge de luy faire de sa <pb n="46"/> part, estoit defectueux en quelque chose, il y supleast par la certitude des paroles escrites et signées de sa main. C’estoit-là qu’il l’avoit priée de luy donner la permission de la visiter, ce qu’il ne luy avoit point demandé si expressément lors qu’il avoit parlé à elle ; et pource qu’elle n’estoit point de ces scrupuleuses, qui s’embarassent en des aprehensions continuelles, lors que les reigles de la courtoisie les obligent à faire quelque petite faveur à un homme, son humeur la porta à luy faire responce , tant pour le remercier de son present que pour luy asseurer qu’il seroit le bien venu chez elle, croyant mesme estre obligée à luy rendre cette civilité.</p>
<p><pb n="47"/> Neophile ayant donc receu son billet, s’estoit ajusté au mieux qu’il luy estoit possible pour estre digne d’une si belle assignation ; mais quoy qu’il eust de l’impatience d’estre chez elle, l’instabilité de son esprit  luy avoit fait aussi desirer de faire un tour au jardin de Luxembourg ; car se plaisant fort à luy mesme, il s’estoit figuré que l’equipage où il s’estoit mis, n’eust pas esté bien employé, s’il n’eust encore esté faire monstre en ce lieu là ; et possible avoit-il eu dessein mesme d’y faire de nouvelles conquestes, sa vanité luy persuadant que la pluspart des Dames qui le voyoient, ne pouvoient s’empescher d’avoir de l’amour pour luy. Toutefois, ayant abandonné sa premiere fantaisie, il <pb n="48"/> se repentoit alors d’avoir esté ailleurs auparavant, ou au moins de s’y estre amusé à parler à quelqu’un, croyant qu’il eust esté plus à propos de ne faire qu’y passer comme un esclair, et c’estoit ce qui le faisoit tant haster.</p>
<p>Quand il fut chez Aurelie, il y entra avec une confiance certaine, s’imaginant bien que ses paroles n’estoient point trompeuses, et qu’elle luy feroit le meilleur accüeil qu’il pouvoit souhaiter. Il trouva la premiere porte ouverte, pource que c’estoit un grand logis où il y avoit deux ménages, et l’on alloit tout droit à l’apartement où l’on avoit affaire. Estant sur l’escalier, il n’oublia pas de tirer de sa poche un peigne d’escaille de tortuë pour démesler <pb n="49"/> ses cheveux, et il estoit bien fasché de ce que l’obscurité du lieu l’empeschoit de se servir d’un petit miroir qu’il portoit tousjours sur soy, comme un meuble des plus necessaires à un galand de sa sorte ; et se tenant fort content de soy, il entra dans une chambre qu’un laquais luy dit estre celle d’Aurelie. Il y avoit deux flambeaux allumez sur une petite table qui estoit en un coin, mais le lieu estant grand, cela ne pouvoit pas esclairer par tout, et comme Neophile ne trouvoit là personne, il alloit doucement d’un costé et d’autre, et s’avança enfin dans la ruelle du lit, dont les rideaux estoient tout fermez. L’on les entrouvrit un peu lors qu’il approcha, et il faut croire que l’on le <pb n="50"/> voioit bien de là quand la lumiere donnoit dessus luy, et que pour luy il n’y pouvoit rien voir, à cause que l’obscurité y regnoit plus qu’aux autres endroits. Il oüit alors une voix delicate qui dit, Te voyla donc, mon tres-cher ; Je me suis mise icy pour t’atendre. Aproche de moy sans crainte, et me fais joüir de ton aimable conversation.</p>
<p>Cette voix assez douce, et assez basse fut prise par Neophile pour celle d’Aurelie, et croyant qu’elle fust dans le lit, et qu’elle l’y attendist avec impatience, il eut un ravissement extréme, de sorte qu’ayant ouvert le rideau un peu plus qu’il n’estoit, il mit un genoüil en terre, et dit, Voicy Madame le plus humble de vos servi<pb n="51"/>teurs, qui vous vient rendre ses premiers hommages ; Il vous offre un cœur tout bruslant d’affection, qui vous sera eternellement consacré. Ne croyez pas que ce soit une victime qui ait esté déjà voüée à d’autres autels : Non, elle a toujours esté reservée pour le vostre. Vous estes la seule Divinité que je puis adorer, et si quelqu’un pensoit me reprocher que j’ay parlé quelquefois à d’autres Dames, il faut qu’il sçache que ce n’a esté que comme aux Ministres inferieures  de vostre Temple, parmy lesquelles vous paroissez comme Diane dans le cœur  de ses Nymphes, et comme la Lune entre les Estoilles. Oüy, je le dy encore, et le jure par vous mesme, que vous estes mon unique Deesse, et la <pb n="52"/> seule Reine à qui je doy obeïr, n’y ayant point au Monde d’Empire si absolu, que celuy que vous avez sur moy. Je vous prie  (repartit la personne qui estoit au lit.) Laissons les Divinitez au Ciel ; Je me contente d’avoir du pouvoir sur terre. Je fay bien cas de la royauté, et vous avez raison de me l’attribuer[.] Je suis icy en mon pontificat, comme une petite Reyne de la féve  : Je preten aussi que d’oresnavant tous mes sujets me viennent faire la reverence, chaque jour, et je veux tantost donner audience à des Ambassadeurs à qui je feray une brave reception, sans demordre neantmoins d’un point de ma gravité : Mais pour vous qui estes mon favory et mon petit cœur gauche , je ne vous <pb n="53"/> trouve pas bien en cette posture ; Au moins, mettez donc un carreau sous vos genoux.</p>
<p>Ce bon accüeil et cette civilité ravirent encore davantage Neophile, qui ne refusa point de prendre un carreau, pource que cela le mettoit plus à son aise, et le haussoit aussi davantage vers l’objet qu’il souhaitoit : Neantmoins il ne le fit pas sans user de grands complimens, disant qu’en quelque lieu qu’il se rencontrast, et en quelque posture qu’il fust obligé de se tenir, il estoit tousjours bien lors qu’il se trouvoit devant une personne à laquelle il devoit tant de respects, et voulant continuer de se mettre sur son bien dire , il dit d’un ton plus haut ; Quelles doivent estre mes deferences, ô ma <pb n="54"/> Reyne, si je veux vaincre tous les autres dans la gloire de vous servir ? Où est la presomption si opiniastre, dont ma fidelité ne doive obtenir le triomphe, afin que ses palmes et ses lauriers viennent apres s’incliner devant vos myrthes  ? Vrayment vous me semblez tout joly, dit la Dame du lit, en l’interrompant ; Vous parlez comme un Livre. Je croy tout de bon, que vous sçavez par cœur toutes les Marguerites Françoises . Là dessus Neophile qui n’avoit pas encore oublié le jargon du College, et en faisoit quelquefois un meslange dans ses discours , luy dit ; Je n’ay jamais leu d’Auteur, dont la citation me soit propre à ce Theme. Tout l’art de la Rethorique ne m’a rien enseigné qui <pb n="55"/> me rende capable d’estre vostre Encomiaste, et de faire l’Eloge et le Paranymphe de vos beautez . Je ne sçay aussi lequel choisir de tous les genres d’oraison pour m’en aider aupres de vous ; Car si par une harangue demonstrative, il faut que je celebre vos perfections, n’est-il pas necessaire pareillement, que je plaide devant vostre tribunal pour vous faire juger et deliberer de l’estat de ma vie, et si elle est digne d’estre employée pour vostre service  ? Pour ce qui est des belles figures, et des fleurs agreables dont le langage doit estre orné, bien que vous accusiez ma memoire de s’estre emparée des Marguerites Françoises, je n’ay point encore eu assez d’entrée au jardin des Muses, pour y <pb n="56"/> cuëillir des Marguerites, des œillets et des roses, et sur tout des pensées amoureuses , pour vous en faire des bouquets et des couronnes. Il est vray que si les souhaits avoient lieu, maintenant que j’ay besoin de vous plaire, j’aurois l’Eloquence de Mercure, la science de Minerve, et la douceur de la voix et de la lyre d’Apollon, ou tout au moins d’Orphée son fils, et son disciple qui fut si pitoyablement deschiré par les Bacchantes . Ha ! qu’il est plaisant (s’escria alors la Dame du lit, avec un grand éclat de risée) il parle Phœbus, comme un Maistre és Arts  ? Ha ! que je l’aime de cette humeur. Il faut avoüer que j’ay icy acquis un serviteur qui vaut trop. Je meure s’il ne me fait espanoüir <pb n="57"/> la ratte comme il faut. Mais, mon Dieu, je n’en puis plus de rire, (dit-elle en se plaignant) cela me donne des tranchées au ventre. A l’aide ; je me meurs ; Je t’en prie mon cher mignon, continua-t’elle, ne pourrois tu me donner ce qui ne se nomme point, et qui sert à se vuider  ? A ces paroles Neophile que sa passion avoit aveuglé jusques alors, commença de croire qu’Aurelie se mocquoit de luy, ainsi qu’elle témoignoit par ses risées, et par tous ses discours, luy gardant mesme si peu de respect que de luy demander le bassin . Toutefois attribuant encore cecy à quelque franchise d’humeur, il se contenta de dire en se souslevant un peu, Qu’il alloit apeller les servantes : Mais la Dame le retenant <pb n="58"/> avec un ris plus doux, luy dit, qu’il ne se mist point en peine, Que son mal estoit passé, et qu’elle estoit satisfaite d’avoir esprouvé son humilité en de si basses choses. Cependant Neophile voulant que les railleries qu’elle avoit faites de luy, fussent payées de quelque salaire, avança ses mains dedans le lit pour luy toucher le sein. Alors le repoussant un peu, elle luy dit, Tu te veux jouer, mignon, je t’en sçay bon gré, vrayment ; Mais que je me joüe aussi, je t’en prie. Je veux patiner à mon aise tes grosses joües qui sont si bien nourries : Qu’il y a de plaisir à les souffleter ; voila mon apetit. Enfle(c) les encore un peu afin que d’un coup de poing je les fasse desenfler agreablement. Cela fait un <pb n="59"/> vent doux et melodieux, qui seroit capable de me rejoüir dans ma plus mauvaise humeur. Enfle pour les belles Dames de Paris ; Enfle pour celles de la Cour ; Enfle pour moy : L’on verra pour qui tu as le plus d’amour. En disant cecy, elle ne cessoit de donner sur la joüe à Neophile, qui ne le souffroit patiemment, que parce qu’il esperoit d’en avoir sa revanche, à quoy il s’aprestoit le mieux qu’il pouvoit. Les gayetés immoderées de cette Dame l’estonnoient un peu de verité, car lors qu’il avoit veu Aurelie au bal, il l’avoit trouvé autant serieuse qu’aucune de la troupe : Mais il s’imaginoit pourtant que l’assemblée l’obligeant à cela, elle se contraignoit alors, et qu’elle avoit possible ac<pb n="60"/>coustumé de vivre plus librement chez elle avec ceux qu’elle affectionnoit, et mesme il n’estoit point fasché de la trouver de si bonne humeur : Toutefois cette Dame ayant entortillé une partie de ses cheveux autour de ses doigts, elle les tira si fort, qu’il la pria de s’arrester. Elle repartit, je ne seray point contente, que je n’aye arraché une poignée de tes beaux cheveux blonds, pour me faire des bracelets. Ils ne sont pas dignes de vous, repliqua Neophile ; Neantmoins si vous en voulez, attendez que j’aye pris des ciseaux pour vous couper une moustache, que je cache sous mon oreille. Non, non, reprit-elle, je les veux arracher à poignées ; Et là dessus elle tira si fort, que Neophile luy <pb n="61"/> ayant repoussé les mains, ne put souffrir plus long-temps de telles caresses, de sorte qu’il se leva faisant deux pas en arriere ; Mais sa nouvelle Maistresse s’eslançant au mesme temps pour ravoir sa proye, se mit hors du lit, et se jetta sur luy avec vehemence.</p>
<p>A l’instant l’on ouvrit la porte d’un cabinet et Aurelie en sortit avec un homme, faisant passer devant eux un petit laquais, qui portoit un flambeau, dont toute la ruelle fut esclairée. Pour dire le vray jamais personne ne fut davantage dans la confusion que Neophile, lors qu’il vid que celle qui estoit sortie du lit, estoit une femme maigre, noire, et laide, qui estant en chemise avec des brassieres, et une cornette assez <pb n="62"/> salle, luy sembloit estre un spectre ; et lors que d’un autre costé il vid Aurelie avec ses beautez ordinaires, et tous les ajustemens dont l’art les pouvoit accompagner. Il estoit honteux d’estre trouvé entre les mains du monstre qui le persecutoit, et avoit un regret extreme de l’avoir pris pour une personne qui luy estoit si differente. Aurelie mesme estonnée et faschée de ce qu’elle voyoit, luy dit, j’ay grand regret, Monsieur, que cette folle vous inquiete : Mais je croy que vous excuserez le trouble de son esprit ; Je vous en suplie tres-humblement. Aurelie disoit cecy avec une voix douce et humble, et avoit en effet un grand ressentiment de la peine où elle voyoit Neophile ; Mais celuy qui <pb n="63"/> estoit avec elle, ne considerant pas qu’elle parloit tres-serieusement, et qu’elle avoit peur de déplaire à ce jeune homme qui estoit de credit et de condition selon le temps, ne pût s’empescher de rire de l’avoir veu aux prises avec une si laide personne, tellement qu’il dit ; Je voudrois que vous ne fussiez point sortie, Madame, vous n’auriez pas empesché comme vous avez fait, l’accomplissement d’un beau dessein. Mais encore, y a-t’il moyen de sçavoir qui estoit l’aggresseur des deux, continua-t’il. Neophile ayant oüy cette raillerie, en fut si vivement touché qu’il creût que l’on s’estoit voulu mocquer de luy là dedans, et que c’estoit une partie faite, de sorte que se tournant <pb n="64"/> vers Aurelie, il luy dit, Ne doutez point, Madame, que je n’aye toute la resolution qu’un homme d’honneur peut avoir en cette occasion cy, pour me ressentir du tour que l’on ma  joüé, et ne trouvez point mauvais que je tasche de me vanger de cette injure, contre ceux qui me l’ont faite. Il profera cecy avec la fierté qui estoit naturelle à un jeune homme, dont les parens avoient beaucoup de pouvoir dans Paris, et Aurelie le voulant apaiser, luy dit, Asseurez-vous, que nous ne trempons aucunement en cecy, et que cela vient de ma femme de chambre qui nous fait tous les jours de nouvelles pieces. Elle pensoit le retenir par ces paroles ; mais outré de depit comme il estoit, il ne <pb n="65"/> pût oüir aucune raison, et gagna l’escalier sans attendre mesme que l’on luy esclairast à descendre. Il fut suivy de prez de deux hommes qui sortirent de la chambre des filles, lesquels accoururent au bruit : Ils furent à luy comme il estoit sur la porte, et au mesme temps Polyandre et Musigene arriverent du costé de la ruë ; Car s’estant lassez dans le jardin de Luxembourg, où ils ne pouvoient trouver leur larron de portraits, Musigene avoit proposé à Polyandre de le mener chez Aurelie qu’il connoissoit, et qu’il disoit estre la personne chez laquelle il devoit plutost souhaiter d’avoir entrée que chez toute autre, comme estant pourveüe d’un merite extraordinaire. Polyandre qui <pb n="66"/> avoit desja assez frequenté le monde, pour sçavoir qui estoit cette vefve, et qui mesme l’avoit veuë autrefois quelque part, s’estoit accordé à la visiter avec Musigene : mais comme ils virent sortir Neophile de chez elle, ils furent fort surpris, pensant en eux-mesmes si c’estoit cette Dame qui luy avoit temoigné de souhaiter sa veuë par sa lettre. Remarquant aussi qu’il sembloit estre tout interdit, et qu’il prononçoit de fois à autre des juremens et des menasses, avec un visage enflammé de colere, ils n’en furent pas moins estonnez que les deux autres hommes, qui estoient venus apres luy, et presque tous ensemble, ils luy demanderent le sujet de son indignation, <pb n="67"/> luy offrant leur conseil et leur assistance dans les accidens qui luy estoient arrivez, et dans ceux qu’il pouvoit aprehender pour l’avenir. Mais luy qui ne vouloit point demeurer là davantage, ayant fait abaisser la portiere de son carrosse, il monta dedans et dit, que s’ils vouloient qu’il les menast quelque part, ils n’avoient qu’à se mettre aupres de luy, et qu’ils s’entretiendroient en chemin. Comme ils estoient tous quatre à pied, ils accepterent ses offres sans ceremonie. La curiosité d’oüir ce qui estoit arrivé à ce jeune homme, fit que Polyandre et Musigene remirent leur visite à une autre fois, considerant mesme qu’il estoit desja assez tard pour se retirer. Chacun n’eut pas <pb n="68"/> si tost pris place, que le carrosse partit, et Neophile pressé de sa douleur qu’il ne pouvoit plus retenir, leur parla ainsi à tous. Il faut que vous sçachiez qu’ayant receu une lettre d’Aurelie par laquelle elle m’invitoit à l’aller voir, et que j’ay tantost monstrée à ces deux Messieurs (dit-il, en monstrant Polyandre et Musigene) j’ay esté chez elle avec tout le respect qui se pouvoit, et il ne faut pas qu’elle tienne ma visite à bas prix, car je n’en rens pas à toutes les femmes qui le desireroient ; Sans vanité je nommeray bien des Marquises et des Comtesses, dont les paroles ou les gestes ont tasché de m’attirer chez elles, et je n’ay point esté d’avis d’aller perdre mon temps à voir des laides et <pb n="69"/> des sottes, et de me captiver dans leur conversation pour leur plaire. Aurelie se pouvoit glorifier que j’avois fait choix d’elle entre les personnes de plus de merite, pour luy rendre des devoirs d’honneur et d’amitié, et passer dans quelque agreable conference, une partie des heures que je pourrois donner à ses visites : Cependant au lieu de me bien recevoir à la premiere fois que j’allois chez elle, elle a esté si impertinente (s’il le faut dire ainsi ) de faire mettre en son lit une soüillon de chambriere, qui contrefaisant sa voix, m’a abusé d’abord, et neantmoins qui repondant sottement et ridiculement à tous mes entretiens, m’a mis en grande inquietude jusques à ce qu’enfin se jettant hors du lit et <pb n="70"/> me voulant outrager, elle a monstré ce qu’elle estoit, et dans cét instant Aurelie aparut(c), ayant sans doute esté cachée auparavant en quelque endroit, dont elle entendoit tous mes discours pour s’en rire ; Et pour me donner encore plus de confusion, elle avoit avec elle un certain homme, que je sçauray bien reconnoistre pour me vanger de ses railleries. Elle m’a voulu faire des excuses, ayant peut estre regret de ce qui s’estoit passé ; Mais j’ay creu qu’il y auroit mesme de la lascheté à l’entendre, et qu’il faloit sortir incontinent pour temoigner que je me pouvois passer d’elle.</p>
<p>Neophile ayant fait ce recit avec une parole brusque, donnoit à connoistre qu’il souhaitoit <pb n="71"/> de tirer raison d’un tel affront, et n’y avoit aucun de ceux qui l’avoient escouté, qui ne confessast hautement que l’on avoit eu tort de le traiter ainsi ; mais chacun avoit pourtant une diverse opinion de sa fortune, et sur tout Polyandre disoit en luy mesme, que ce jeune presomptueux avoit esté bien puny des vanitez qu’il leur avoit témoignées, lors qu’il les avoit quitez avec tant de precipitation, pour aller courir apres une telle avanture. Pour les deux hommes qui estoient sortis avec luy de la maison d’Aurelie, ils luy dirent que de vray ils estoient alors chez elle prés d’Hyperide et de Phronyme, mais que l’on n’avoit rien oüy de leur chambre que sur la fin, et que sçachant qu’il sor<pb n="72"/>tit en colere, ils estoient venus apres luy pour en aprendre le sujet, et qu’ils estoient fort faschez de sa disgrace. Cela n’est rien (reprit Neophile avec une parole feinte) je veux bien en rire comme les autres. Alors donnant plus de hardiesse de parler à Musigene, il luy dit, Monsieur ; Ne dissimulez rien je vous prie ; Ne remarquez vous pas maintenant que vostre malheur est arrivé pour ne vous estre pas comporté entierement comme vous devriez ? Avoüez-moy que vous ne faites pas l’amour avec toutes les adresses et les subtilitez qu’il y faudroit observer. Là dessus quelques uns des autres adjousterent qu’il estoit vray que l’on estoit souvent mal traité des femmes, pour leur avoir trop deferé ; <pb n="73"/> et qu’il estoit besoin de quantité de précautions dans leur pratique. Neophile repartit la dessus, que puis qu’ils s’accordoient tous en cette opinion, qu’il s’estoit mal gouverné, il vouloit bien se confesser coulpable, mais qu’il les prioit donc de luy donner de meilleurs conseils pour l’advenir.</p>
<p>Le carrosse qui alloit assez viste, fut alors arresté dans un embarras de cinq ou six autres carrosses et d’une charrette chargée de tonneaux de vin, dont la roüe s’estoit rompuë, de sorte que ces personnes-cy ayant encore quelque temps à passer ensemble, employerent agreablement ce loisir à donner des preceptes à Neophile, chacun selon leur humeur. Musi<pb n="74"/>gene qui l’avoit repris le premier, commença aussi le premier son discours, qui fut en cette maniere. Ne vous ay-je pas tousjours dit, mon cher Maistre, que desirant employer vôtre belle jeunesse aux plaisirs de l’Amour, si vous vouliez estre bien receu dans son temple, il faloit avoir passé auparavant par celuy d’Apollon et des Muses, et s’estre fait initier dans leurs mysteres ? Venus et Cupidon son fils, logent dans une contrée delicieuse, où l’on ne fait que chanter et danser, et reciter de beaux vers, en la compagnie des jeux, des riz, et des graces, toutes Divinitez qui se plaisent à cét agreable entretien. Combien y a-t’il d’Amans qui pour avoir fait connoistre leurs richesses à <pb n="75"/> une fille, pour avoir paru beaux et de bonne mine devant elle, et pour avoir tousjours esté des plus braves et des plus à la mode, n’ont jamais sceu trouver l’Art de luy plaire ; mais qui luy ayant envoyé des vers, ont soudain triomphé de son courage ? O quel charme ont de belles Stances ! Quelle est la puissance d’une Ode ou d’une Elegie ! Quelle est la force d’un Sonnet ! Quelle est la pointe d’un Epigramme, ou d’un Rondeau ! Les pauses que l’on fait aux Stances et aux Odes apres l’expression d’une excellente pensée, tiennent l’esprit dans une merveilleuse suspension de ce qui doit suivre, et l’Epigramme et le Sonnet, laissent un aiguillon, qui pique jusqu’au vif, sans que l’on y puisse donner <pb n="76"/> remede, ny que l’on le vueille, tant ce mal est delicieux. Le nombre des quatrains, huictains, et dizains de nos pieces Poëtiques a souvent plus d’effet que le nombre des escus, et que les dixaines  de mille et de millions. Je ne vous diray rien icy, que je ne prouve par bons tesmoins. L’on a veu plus de mille fois, des filles pasmées au recit de quelques vers que j’ay composez, et quoy que leur extase procedast d’admiration ou d’Amour, elles y demeuroient tant que je les en eusse retirées ; Car il faut bien que vous sçachiez que nostre Poësie a le pouvoir de faire mourir et de faire resusciter. Toutes les paroles magiques dont l’on dit que l’on arreste le cours des rivieres, que l’on apaise le vent <pb n="77"/> et la tempeste, et l’on fait descendre la Lune du Ciel , ont moins de pouvoir que nos vers. Soyez donc Poëte, si vous voulez estre amoureux ; et si la Nature ne vous a pas donné cette heureuse naissance, servés vous au moins adroictement du travail des autres. Vous sçavez combien de fois je vous ay offert ma plume ; Je ne vous le ramentoy que devant des personnes d’honneur, qui ne l’iront pas redire ailleurs. Vous estes d’une maison assez splendide pour avoir un Poëte qui ne soit qu’à vous, aussi bien que les Princes. Je pense bien que vous croyez que les poulets et les lettres douces, escrites en prose coulante et elegante, ont quelque credit, comme en effect, l’on ne peut nier <pb n="78"/> qu’ils n’en ayent, et je sçay que vous y reüssissez assez heureusement, en ayant veu de vostre façon : mais sçachez pourtant que tout cela languit, si cela n’est accompagné de quelque Sonnet, et que c’est dans les beaux vers que reside l’Ame et le Genie de l’Amour.</p>
<p>Musigene se preparoit à en dire davantage à la loüange de la Poësie, lors que le plus jeune des deux autres personnages qui estoient venus ensemble l’interrompit par ses risées. C’estoit un petit homme de l’âge de trente ans ou environ, qui autant que l’on le pouvoit voir, paroissoit avoir les joües cousuës , le nez affilé ; la barbe et les cheveux à demy roux, et qui jusques alors <pb n="79"/> ayant ressemblé à un Sage par sa contenance et par son peu de paroles, commença de monstrer la trempe de son esprit. Il estoit fort connû de Neophile et de Musigene, et quant à Polyandre il avoit quelque idée de son visage, quoy qu’il eust peine à le remarquer distinctement, d’autant qu’il n’avoit pas beaucoup pris garde à luy à la porte d’Aurelie, où il ne faisoit desja plus guere clair ; et depuis qu’un des laquais de Neophile avoit allumé son flambeau, le tenant tousjours au devant des chevaux, ceux qui estoient dans le carrosse, n’en recevoient que de fausses lumieres entremelées d’obscurité ; Mais les discours de ce gentil personnage, le mirent tout à fait hors de peine, lors <pb n="80"/> qu’il fut en beau train de parler. Nous allons voir icy de quels termes il usa. Je me figure bien, dit-il, que le Seigneur Musigene qui se dit fils ou proche parent des Muses, peut operer de grands effets par ses belles Poësies, aussi bien que tous ses Camarades, qui donnant des loüanges à tous les grands de la Cour, tirent tantost de l’un dequoy avoir un habit, et de l’autre dequoy payer le loüage de leur chambre, ou dequoy se nourrir dans ces jours mal heureux, que la table de leurs amis leur deffaut ; mais de s’imaginer que toutes leurs paroles soient un charme asseuré pour leurs maistresses, c’est ce qui n’est point, et que je ne puis croire. Si elles sont picquées de quelque chose, ce n’est pas de la <pb n="81"/> pointe de leurs vers. Il faut que la personne soit agreable, et se fasse aimer par elle mesme ; Et qui opere à cecy ? c’est la bonne mine et les services. Or Musigene entend possible encore, que pour gagner une fille, il ne faut adresser ses affections et ses obeïssances qu’à elle seule : Mais c’est un abus, je connoy l’humeur de ce sexe ; La pluspart se voyant recherchées de cette sorte, croyent que l’on ne peut estre bien venu ailleurs, et s’asseurant sur la fidelité immuable d’un homme, qu’elles ne peuvent perdre, elles le mal-traittent, et l’envoieroient volontiers cueillir des pommes au jardin des Hesperides, puiser de l’eau en quelque fontaine defenduë par tous les Demons d’Urgande, ou con<pb n="82"/>querir la toison d’or . Il faut se depestrer finement de l’humeur de ces capritieuses, où l’on se void par trop engagé, quand l’on n’en recherche qu’une avec des respects(c) excessifs et inutiles. Si vous en aimez plusieurs à la fois, c’est s’assujettir veritablement, mais ce n’est qu’avec liberté, ce qui est la plus-noble, et la plus tolerable de toutes les servitudes : Cette liberté se void en ce que l’on n’est pas tellement asservy, que l’on ne puisse quand l’on veut, changer de prison et de chaisne. Pour moy je fay profession d’aimer tout ce qui est beau, et je voy autant de raison d’aimer la pluspart des filles que je connoy, que de ne m’arrester qu’à une . Elles sont toutes peintes dans mon cœur, /83, faussement numéroté 63/ tres-naïfuement, et j’en contemple les portraits l’un apres l’autre avec plaisir. Je les vay voir aussi elles mesmes le plus souvent que je puis. Si je n’ay pas encore d’accez en leur maison, je me contente de les voir au bal, à la foire, au Palais , et sur tout dans les Eglises, ou je ne manque point d’aller aux heures que les Dames s’y trouvent . Pour une plus grande facilité de mes voyages, j’ay divisé toutes les parroisses, et tous les Monasteres de Paris en un certain ordre, selon les divers cantons de la ville, et durant chaque mois, je ne manque point d’en visiter quatre tous les matins, depuis dix heures et demie, jusques à midy et demy ; C’est demie-heure pour chaque lieu, ou /84, faussement numéroté 64/ à peu prés, y compris le temps du chemin, ce qui n’est, que ce qu’il faut ; comme maintenant je suis de quartier aux Celestins, à saint Paul, aux Jesuites et aux Minimes . Je me treuve là pour me contenter de la veuë de mes anciens objets, et pour en chercher aussi de nouveaux, et je jette les yeux sur toutes les filles qui ont de la beauté et de la grace. Je demeure coy quand elles s’arrestent, et si elles sortent de leur place, je les suy, faisant autant de diverses stations qu’elles, et au plutost qu’il m’est possible, je tasche de les connoistre, et d’en estre connu, et quelque occasion que je puisse trouver de leur parler, si petite qu’elle soit, je leur fay offre de mes services. Que si je puis <pb n="85"/> avoir entrée chez leurs parens, je pren aussi la hardiesse de declarer que je souhaite de les espouser. Or sçavez-vous le secret de cecy ? Ne direz vous point que s’il est estrange que j’en aime tant, il l’est encore plus que je les demande toutes en mariage, veu que je n’en puis espouser qu’une seule ? Vous seriez long-temps à resver là dessus, avant que de comprendre mon dessein ; mais je vous le descouvriray maintenant, par ce que je connoy vostre franchise et vostre merite ; C’est que je croy indubitablement, que je doy estre marié, et je le desire de tout mon cœur, mais je ne puis deviner à laquelle c’est de toutes ces belles, que le Ciel m’a reservé, tellement que je les recherche toutes avec <pb n="86"/> un soin egal ; mais prenez garde pourtant que j’enten en ce qui est de celles que je me figure estre de condition, et de moyens assez considerables pour estre recherchées par un homme de ma sorte ; car je ne fay point mes maistresses des servantes et des filles de bas lieu, pource que je ne suis pas si aveuglé, que je ne sçache qu’il faut chercher l’accommodation de sa fortune. Quant à celles que je croy m’estre propres, je me precipite à l’abandon dans leur recherche ; Je les aime toutes ; Je les sers toutes, et les demande toutes, me laissant ainsi emporter à mon destin, d’autant qu’il faut que celle qui n’est née que pour moy, me soit enfin accordée infalliblement. Voila la vraye ma<pb n="87"/>niere de faire l’Amour avec seureté. Ayant oüy cecy, chacun peut juger qui je suis, et dequoy je me mesle. Je compose un livre de l’Art d’aimer, qui sera plus estimé que celuy d’Ouide ; Car au lieu que ce Poëte enseigne dans son Oeuvre à venir à bout des adulteres et autres amours condamnables , le mien n’est que pour les recherches legitimes, et pour aprendre aux jeunes hommes à marier, comment ils se doivent comporter pour trouver de bons partis. L’excellence de l’ouvrage est, que tous mes preceptes y sont apuyez par mon propre exemple, alleguant plusieurs de mes avantures les plus remarquables, pour servir d’instruction aux autres. L’on verra là comment il <pb n="88"/> faut s’habiller pour plaire à une fille : Quel soin il faut avoir de sa personne, et comment l’on doit espier les occasions de la servir ou de luy agréer en quelque chose ; L’on y aprendra encore, que si elle vient à un sermon, il faut se presser pour luy faire place, luy donner la main pour passer ; luy ceder sa chaize, ou faire en sorte qu’elle en ait une au meilleur endroit, et au plus prez de vous qu’il se pourra, afin d’avoir la commodité de la considerer, ou de l’accoster ; et en quelque autre lieu qu’elle soit, si un mouchoir, une coiffe, un livre, ou un esvantail, luy tombent des mains, quelque loin que l’on soit, il se faut jetter à corps perdu pour le ramasser ; Et comme la belle ne <pb n="89"/> manquera pas de dire qu’elle vous remercie, il luy faut respondre ; Que c’est le moindre des services que vous desirez de luy rendre. Alors voila la connoissance ouverte, vous aurez droit apres de la salüer en quelque lieu que vous la rencontriez, et l’ayant salüée deux ou trois fois, et en ayant receu un salut reciproque, vous aurez le privilege de l’accoster à la promenade, à sa porte ou en quelque autre lieu. Il y a encore une chose de grande consequence à laquelle l’on ne doit point manquer ; C’est que lors que les filles questent pour les pauvres dans les Eglises, il ne faut jamais s’exempter de leur donner, car elles se glorifient d’avoir amassé beaucoup d’argent, et en sçavent <pb n="90"/> bon gré a ceux de qui elles l’ont receu . Quand mesmes elles seroient laides à l’extremité, si elles sont de la connoissance de celles que vous recherchez, ou que vous pouvez rechercher, il ne faut pas manquer à ce devoir, craignant que vostre refus ne vous mette en mauvaise estime, et que l’on ne vous prenne pour chiche ou pour pauvre ; au lieu que si vous avez donné à quelques-unes, quand elles vous reverront une autrefois, elles diront à leurs compagnes. Voilà celuy qui grossit l’autre jour ma queste ; Qu’il a bien mine d’homme de condition ; ô ! qu’il est genereux et liberal. Vous connoissez par là qu’il ne faut jamais sortir sans avoir des escus d’or, des demies pistoles, pi<pb n="91"/>stoles et quadruples, donnant plus ou moins selon le merite et la qualité de celles qui questent. Croyriez vous bien qu’il m’en couste tant tous les dimanches, que c’est à cela que j’ay despencé une partie de mon bien ? mais je n’y ay point de regret, puisque la despence en est honeste et meritoire. D’ailleurs je reussi tellement en mes poursuites par toutes ces sortes d’adresses, que non seulement toutes les filles à qui j’ay témoigné de l’affection, en ont pour moy une reciproque, mais il y en a d’autres encore à qui je ne pense guere, qui se treuvent blessées de mon amour. Or pour le connoistre par divertissement, lors que sur le soir je voy les belles sur leurs portes, ou à leurs fenestres, leur <pb n="92"/> ayant lancé une œillade charmeresse , je passe plus outre sans les regarder davantage, pource que je sçay que leur modestie leur pourroit faire destourner la veüe ; mais j’ay mon fidelle Guillaume , autrement La Verdure, le parangon des laquais, qui est instruit à espier leur contenance pour m’en avertir ; et il m’est arrivé une fois que passant devant l’une des belles du siecle, qui estoit à sa porte, je luy dy, Laquais me regarde t’elle ? et comme il m’eut respondu ; Oüy Monsieur, je ne me pûs tenir de repartir, Elle en tient ; Delà l’on a fait la chanson qui court, dont je veux bien avoüer les pensées, afin qu’aucun autre ne se les attribuë . Une autrefois il y avoit tant de belles à toutes les fenestres <pb n="93"/> d’une ruë qui me regardoient, que mon laquais ne cessoit de me dire, Monsieur celle de la main droite vous a long-temps regardé ; Celle de la main gauche vous regarde encore  ; Celle qui est à la porte voisine, leve les mains au Ciel en vous regardant. A chaque fois en disant cecy, il me tiroit par le manteau, dont je me trouvay tellement importuné, que je luy dy ; Laisse les mourir ; Et j’en entendy une alors qui s’escria avec un grand souspir, Ah ! le cruel. Je ne sçay si elle en expira sur l’heure, mais j’oüis apres un bruit qui venoit de sa maison, tel que celuy que l’on fait derriere les theatres, à la Catastrophe d’une Tragedie  ; Tant y-a que je me suis vanté depuis d’avoir fait les cimetieres bossus  <pb n="94"/> pour le grand nombre de filles qui sont mortes pour moy ; et notez que je n’ay pas dit des Femmes, comme l’on a mis malitieusement dans une chanson, avec le nom de toutes les Dames de la Cour ; Car mes poursuittes ne s’adressent point aux femmes mariées, n’ayant point d’affection[s] illegitimes, et ne me proposant pour but que le mariage. Or si je raconte icy mes actions, lors qu’il est question de donner des conseils en amour, j’ay desja declaré qu’avec les preceptes, il n’y a rien qui persuade et qui enseigne si bien que les exemples , et que si quelqu’un se veut conformer aux miens, et principalement Neophile, il reüssira dans toutes ses entreprises, et pourra acquerir <pb n="95"/> une felicité pareille à la mienne.</p>
<p>Ce discours ayant duré jusques là, Polyandre en avoit assez oüy pour reconnoistre que celuy qui le faisoit, estoit Orilan, qui estoit unique de son espece, et il se ressouvint de l’avoir veu en beaucoup de lieux, pource que ce personnage menoit une maniere de vie, qui le rendoit assez connû par tout . Musigene qui estoit une autre sorte d’esprit heteroclite, se disposant à avoir prise contre luy, il ne s’y voulut point entremettre, estant ravy de les oüir. Les autres prestans aussi une audience favorable, Musigene parla en cette sorte. Je croy, Monsieur Orilan, que comme vous vous estes ry de moy, vous me permettrez bien de me rire de vous. <pb n="96"/> Nous pensez vous persuader, que vos amours diverses soient des moyens infaillibles de parvenir à quelque haute fortune, et voudriez-vous que chacun courust les ruës et les paroisses comme vous faites, pour voir des filles afin de passer pour l’Amoureux universel, ou plustost pour le Bouffon universel, ou le bouffon du public ? Ne remarquez vous pas que chacun vous monstre au doigt, pour toute autre chose que pour admirer vostre bonne mine, et que vous ne vous rendez pas moins connu que l’estoit Pierre du Puys, ou le Gaillard Cousin  ? Quant à vos aumosnes aux questeuses, elles peuvent estre si excessives qu’il y a du peché à les faire, et que vous donnez le bien d’au<pb n="97"/>truy, puisque l’on dit, que vous ne payez pas vos debtes.(c) Je croy que vous faites aussi d’autres despenses moins honestes pour lesquelles Messieurs vos parents ont aresté de vous oster le maniment de vostre bien. Tu sçais beaucoup de mes affaires, reprit Orilan, il est vray que l’on m’a menassé de S. Victor ou de S. Martin des Champs , et que mes parents ont presenté requeste pour me faire interdire, mais c’est qu’ils voyent que de tant de filles que j’ayme et qui m’ayment il ne se peut faire autrement que je n’en espouse quelqu’une, et ils en crevent de despit pource qu’ils aboyent apres mon bien ; Ils sont mesme si iniques, qu’ils mettent des embuscades et des espions par tous les chemins, pour surpren<pb n="98"/>dre les lettres, billets, poulets, regrets et plaintes, que mes maistresses m’escrivent ; et comme il y en a quelquefois qui me viennent donner des serenades, et me chanter leurs douleurs, au son du luth ou de la guitarre, ils les font chasser inhumainement comme des coureuses de rempart. Il y a mesme deux ou trois Infantes, l’une de Trebisonde, l’autre du Royaume de la Chine, et quelques autres dont je ne sçay pas encor le nom  ; qui aspirent à mon alliance, et qui m’envoyoient leurs portraits, mais ces méchans les ayant surpris, les ont rompus en pieces, et en ont supposé d’autres qui sont si differents, qu’ils sont capables d’espouvanter ceux qui les regardent. Mais quoy que l’on <pb n="99"/> fasse, je sçay par des Relations asseurées, quel est le merite de ces Princesses, et qu’elles sont dignes de mon amour. Or jugez s’il y a folie à les aimer et à s’en faire aimer reciproquement ? Ne sont-ce pas des recherches honorables pour moy quand mesmes elles ne reüssiroient pas, et me peut-on blasmer d’employer mon temps au service de tant de filles de qualité qui sont à mon choix, à l’une desquelles j’auray le bon-heur d’estre marié, lors que mon heure sera venuë ? En ce qui est de manier sagement mon bien, je jure qu’il me reste encore six mille livres de revenu par an ; à sçavoir, deux mille en fonds de terre, de mon bien maternel, deux mille en presens et gratifications que <pb n="100"/> me font de riches Seigneurs qui veulent aprendre de moy l’Art d’aimer, et quelques jeunes hommes qui me suplient de leur laisser rechercher quelques filles que je rebute ; Et quant aux autres deux mille livres, je les ay en fonds d’esprit ; et je ne diray point pour le present ce que c’est, sinon que c’est un fonds qui ne me sçauroit manquer, et sur lequel il n’y-a point d’hypotheque . L’on s’imaginera que je parle du tresor inespuisable de mes inventions, mais cela n’est rien qui ne les connoist : Au reste en vain Musigene se vante au dessus de moy de ses beaux ouvrages, puisque je suis Autheur aussi bien qu’un autre, et que s’il y-a quelque force dans les vers et dans la belle prose, pour <pb n="101"/> se faire aimer des filles, je sçay mieux que luy comment il s’en faut servir, les ajustant à mes maximes ; cela s’entend.</p>
<p>Orilan discourant ainsi, bien que quelques-uns de ceux qui l’écoutoient, eussent presque autant d’extravagance  que luy, si est-ce qu’ils ne laissoient pas de rire de la sienne, pource que chacun d’eux ayant sa folie à part, elle leur laissoit assez de lumiere pour connoistre celle des autres, sans se connoistre elle mesme. Ce personnage qui estoit venu en sa compagnie, ne l’ayant pas voulu interrompre, prit son temps pour discourir, quand il vid qu’il s’arrestoit. C’estoit un vieillard qui faisoit le serieux, et qui jusques alors ne s’estoit pas beau<pb n="102"/>coup ingeré de parler, mais il croyoit que c’estoit son tour. Ayant toussé deux ou trois coups, et mesme ayant prié l’assistance de l’escouter, l’on pensa qu’il alloit dire merveilles ; Car bien que l’on ne le connust point, l’on luy portoit quelque respect, d’autant qu’il avoit une grande barbe blanche, et une façon fort venerable, de manier que chacun se tint dans l’attention, comme s’il eust esté prest de donner un arrest definitif, sur l’affaire qui se presentoit ; Voicy comment il s’en acquitta. Il faut avoüer, dit-il, d’un ton grave et magistral, que Monsieur Orilan n’a pas mal conclud : Il vient au point en quelque sorte ; Car l’on ne peut nier que les doux fruits des Mu<pb n="103"/>ses ne soient agreables aux Dames ; mais il ne faut point y mettre toute son attente, comme a voulu persuader Monsieur nostre Poëte. Si Orilan persistoit aussi dans ses amours universelles, je ne croy pas qu’il y peust tousjours reüssir. Il faut temperer les deux opinions, et les concilier ensemble. De vray il est bon à un jeune homme de connoistre plusieurs filles, et de vivre aupres d’elles comme s’il les recherchoit, mais en ayant trouvé une qui luy est propre, il faut qu’il fasse profession de fidelité ; et c’est alors que les Sonnets, Rondeaux, ballades, chansons et villanelles seront de grande efficace pour entretenir cét amour. Les conseils sont excellents estans ainsi digerez, <pb n="104"/> mais d’ailleurs(c) je declare qu’Orilan n’a pas despeint la magnificence d’un amant assez grande ; pource qui est de ce que l’on donne aux questeuses, ne parlant que de pistoles et de quadruples ; je leur voudrois donner de gros lingots d’or ou d’argent, ou de ces Talents de l’antiquité, qui valoient cinq ou six cens escus la piece, au raport du docte Budée . Que si l’on craint de lasser les mains delicates d’une Demoiselle, et de l’acabler par le poids de sa tasse, je voudrois user d’une nouvelle invention ; je ferois marcher un crocheteux derriere moy, chargé de sacs de mille francs, comme ceux qui entrent ou qui sortent de chez les Financiers, et quand une belle fille me deman<pb n="105"/>deroit pour les pauvres, je dirois au porte-faix, suy Mademoiselle et te vas descharger à l’Oeuvre de la paroisse. Alors les Marguilliers et tous les parroissiens feroient de grandes exclamations, et ne cesseroient de loüer cét Amant liberal. Au reste je pense bien qu’Orilan a voulu inferer, qu’il faloit aussi estre magnifique au profit des filles que l’on aime, leur faisant des presens qui coustent plus cher que des vers ; mais s’il n’entend que des gans, des brasselets, des eaux de senteur, et quantité de bijoux ; j’ay beaucoup à adiouster à ce qu’il a dit, et à tout ce qu’il pourroit dire ; Je veux qu’un parfait Amant envoye à sa maistresse, vingt ou trente douzaines de <pb n="106"/> tapisseries diverses, rehaussées d’or et d’argent, avec des emmeublemens en broderie d’or et de perles ; Que toutes les couches, les tables, et les sieges soient au moins d’argent massif ; Que les buffets soient d’or, et toute la vaisselle ; et que ce qui depend du service de la table soit de vermeil doré, comme aussi les chenets, landiers, et autres ustenciles de mesnage. Or je le dy serieusement, et delà vous pouvez juger, qu’il faudroit que je fusse troublé de mon esprit, pour avancer ces choses si elles estoient impossibles.</p>
<p>Ce vieillard en estant venu là abaissa la portiere du carrosse du costé où il estoit, et dit promptement à Neophile. Ces Messieurs <pb n="107"/> m’excuseront bien si je ne descouvre qu’à vous, une chose dont vous estes le seul qui a maintenant besoin. Parlons un peu en particulier dans cette allée voisine. Chacun ayant esté surpris de ses propositions si malaisées à executer, et de sa procedure extraordinaire, l’on croyoit qu’il se mocquoit, ou qu’il estoit foû, comme il l’avoit declaré, pource que les richesses dont il vouloit faire profusion, ne pouvoient pas estre en la disposition des personnes les plus puissantes ; ou bien, il y avoit quelque mystere caché sous ses paroles. C’est-ce qui donna la curiosité à Neophile de faire ce qu’il luy disoit, et de descendre avec luy pour voir à quoy cecy aboutiroit. Quand ils furent <pb n="108"/> dans l’allée, le vieillard(c)  luy dit, Monsieur ; Puisque vous m’avez fait l’honneur de me demander comme aux autres comment l’on peut parvenir heureusement à la fin de ses amours, je veux bien vous aprendre que c’est en faisant des despenses qui surpassent celles des Empereurs Romains, mais il faut que vous sçachiez aussi que pour estre capable de les faire, il faut posseder le grand secret des Philosophes, qui est le Tresor certain et infini, le soustien de la vie, l’ennemy de la mort, et le but des Sages. C’est ce que l’on apelle vulgairement la Pierre Philosophale ; c’est à dire le fondement de toute Philosophie. Enfin c’est le grand Elixir dont l’on a tant parlé, qui fournit autant de ri<pb n="109"/>chesses comme l’on en veut. Ce me seroit une temerité de vous le proposer, si je ne le possedois comme je vous feray voir en temps et lieu. J’ay oüy dire que Monsieur vostre Pere vous donne vingt mil livres à dépencer par an , mais qu’est-ce que cela pour un courage tel que le vostre ? Il faut posseder des millions, si l’on veut faire des largesses à tous ceux qui en meritent. Or cela doit estre en ma disposition dans quinze jours d’icy : J’en feray part à mes amis, et à vous sur tous les autres, ayant connû que vous le meritez ; Et si quelque chose y peut nuire, ou y aporter du retardement, c’est que j’ay laissé quelques drogues en garde chez un de mes hostes, lesquelles il est vray que je ne puis re<pb n="110"/>tirer, sans luy donner quinze ou vingt pistoles qui est une tres-petite somme pour moy, veu que dans huit ou dix jours, il me doit arriver une lettre de change de dix mille francs. Cependant je seray contraint d’adjouster ce terme pour faire voir le commencement de ce que je promets, si je n’ay quelque assistance anticipée. Le Vieillard s’estant teu en ce lieu, Neophile connût qu’il attendoit sa responce, et se douta bien où il en vouloit venir, et qu’il formoit une attaque contre sa bource ; mais quoy qu’il ne peust trouver aucune seureté en ses promesses, poussé de sa liberalité naturelle, comme l’argent luy coustoit peu, il foüilla dans sa poche, et y trou<pb n="111"/>vant douze pistoles, il les luy donna. Je prens cecy à regret, luy dit alors le Vieillard, moy qui vous dois un jour donner des sommes immenses. Je vous prie que ces Messieurs n’en sçachent rien, et je vous asseure que dans trois jours vous aurez de mes nouvelles.</p>
<p>Pendant qu’il disoit cecy, les carrosses s’estoient desembarassez, de sorte que Neophile estant remonté avec luy dans le sien, il prit la file des autres. Musigene et Orilan ne cessoient alors de disputer ensemble, et Polyandre ayant connû au discours du Vieillard qu’il n’estoit guere plus sage qu’eux, il croyoit qu’il s’estoit trouvé avec des hommes de la plus plaisante humeur qui <pb n="112"/> fussent dans Paris, et comme la pluspart des choses qu’il voyoit dans le Monde, luy sembloient estre des Comedies joüées exprez pour le faire rire, il fit beaucoup d’estat de celle-cy, et pource qu’il pensoit n’avoir guere de temps à estre avec de si excellens personnages, il disoit peu de chose craignant de leur oster le loisir de parler. Toutefois Neophile luy ayant reproché qu’il n’y avoit que luy qui n’avoit point encore donné son advis sur ses amours ; il fut contraint d’en dire quelques mots, luy declarant qu’il s’accordoit en quelque façon avec Musigene et Orilan, et qu’il ne pouvoit rien dire du troisiesme opinant qui ne s’estoit expliqué qu’à luy seul sinon, Qu’ayant <pb n="113"/> loüé la liberalité, il estoit en cela loüable ; Mais que de vray il l’avoit mise à un si haut point, qu’il y avoit peu de gens qui y peussent atteindre, si ce n’estoit au païs des fables et de la Magie, ou dans celuy de ces Roys des Indes, qui avoient des Palais dont les meubles estoient d’or massif, et chez qui ce metal estoit moins precieux que le fer ; Qu’au reste il concluoit que pour parvenir au but de ses amours, l’on pouvoit aymer les filles que l’on trouvoit aymables, tascher de les gagner par presens, et les charmer par la beauté des Vers ou d’une Prose eloquente ; Mais que comme il avoit encore quelque chose de particulier à dire sur ce sujet, il pretendoit d’obtenir le <pb n="114"/> privilege de le declarer en secret aussi bien qu’un autre. Le Vieillard connut alors qu’il luy vouloit donner quelque attaque, mais il n’en osa rien dire, et cela fut cause pourtant de luy faire desirer de quiter la compagnie, y ayant assez profité pour ce coup, sans s’amuser à des contestations qu’il eust esté inutile de commencer, puis qu’il n’y avoit pas assez de temps pour les continuer. Comme l’on fut au destour d’une ruë, il demanda à descendre, disant, que c’estoit son quartier. Le carrosse estant arresté, il sortit donc et prit congé de Neophile. Musigene ayant dit aussi qu’il n’estoit pas loin de sa demeure, se voulut retirer, quoy que Neophile fist ses efforts pour <pb n="115"/> le retenir. Quant à Polyandre, sçachant que Neophile alloit droit chez son pere, il estoit en doute s’il devoit aller jusques là, sur l’esperance qu’il luy presteroit son carrosse pour s’en retourner chez luy, où bien s’il devoit prendre congé dés-lors pour aller en une maison voisine, où demeuroit l’un de ses amis, qui luy eust donné cheval, Laquais et flambeau, car il n’avoit mené personne avec luy ce jour là, ne croyant pas estre si tard dehors ; Mais Neophile le prevenant dans ses resolutions, luy dit ; Je ne vous demande point maintenant où vous logez, pource que je ne souhaite pas de vous y remener, mais je vous prie seulement de venir souper chez moy, afin que nous nous entre<pb n="116"/>tenions avec plus de liberté. Quant à Orilan je ne luy en parle point : Il y a assez long-temps que je le connois, pour sçavoir qu’il ne me desdit jamais de rien. Polyandre se vid ainsi engagé de si bonne grace à demeurer avec Neophile, qu’il s’accorda à ce qu’il voulut ; Joint que sa connoissance ne luy sembloit point à rejeter, et qu’il l’avoit autrefois desirée. Car il y a tousjours à gagner dans la frequentation des personnes riches et de credit, principalement quand l’on s’y gouverne adroitement comme il sçavoit fort bien faire. De vray l’humeur de Neophile luy avoit semblé presomptueuse ; et il sçavoit dés long-temps qu’il en avoit pris l’habitude ; Mais il estoit accom<pb n="117"/>modant au possible. Voyant le bon accüeil que ce jeune homme luy faisoit, il se disposoit à luy complaire. D’abord il avoit pleu aussi à Neophile, deslors qu’il l’avoit veu à la promenade avec Musigene. Quoy qu’il eust peu parlé, ce qu’il avoit dit luy avoit assez agreé, et il avoit trouvé je ne sçay quoy en sa physionomie, qui luy donnoit l’enuie de le connoistre. Cette pensée luy vint de hasard, ou par une secrette sympathie ; Car de dire qu’il fust assez judicieux pour faire ce choix, et qu’il connust ce qu’il valoit, à sa seule mine ; C’est ce que l’on auroit peine à croire de celuy, de qui la partie la plus recommandable dans le siecle, estoit d’estre né d’un pere riche. Il ne <pb n="118"/> remarquoit pas tous les avantages qu’il pouvoit tirer de la frequentation de Polyandre ; Il faut donc croire, que comme ses desseins ne le portoient qu’à bien passer son temps, il ne souhaitoit principalement son amitié, que pource qu’il luy sembloit estre de bonne compagnie, et c’estoit ce qu’il aimoit selon la portée de son esprit. C’est ce qui luy avoit fait desirer de l’amener chez luy pour l’acquerir à soy par toute sorte de courtoisies, puis que l’occasion s’en presentoit.</p>
<p>Mais quoy qu’il eust haste d’estre en sa maison, apres tant de retardement, lors que le carrosse se trouva dans une ruë assez spatieuse, où il commençoit d’aller son train, Orilan s’avan<pb n="119"/>çant à l’impourveu hors de la portiere, cria au cocher, Arreste, arreste, ce qu’il fit aussi-tost. Neophile estonné de cette boutade, luy demanda ce qu’il vouloit ; Il dit, qu’à la lueur de leur flambeau et des chandelles des boutiques, il avoit veu passer un jeune homme qui luy sembloit estre le valet de chambre du frere de l’une de ses maistresses, et qu’il vouloit parler à luy. Il le monstra alors à l’un des Laquais qui courut apres, et luy ayant fait rebrousser chemin vers le carrosse, Orilan luy demanda s’il venoit de porter quelques lettres, où s’il en portoit encore. Vous devinez, Monsieur, repartit ce garçon ; Je vien de trouver Monsieur le Commis, qui enfin m’a delivré mes let<pb n="120"/>tres-bien sellées et bridées, tellement que me voila receu Maistre passé, par tout le Royaume du Monde. Les voicy dans ce pacquet, que j’estime comme un tresor ; Cela couste un peu de verité, mais patience : Il faut semer pour recüeillir . Orilan qui expliquoit tout cecy selon ses imaginations, repartit, Qui a-t’il donc dans ton paquet ? Sont-ce des presens amoureux ? Des gans de frangipane, et des rubans d’Angleterre, que ton Maistre envoye à quelque Dame, où que quelqu’un t’a mis entre les mains pour faire tenir subtilement à sa sœur ? As-tu esté voir Amarante ou Silvie, ou si tu viens de chez Celadon ? Monsieur, repartit le garçon, dans deux jours je vous livre des ru<pb n="121"/>bans de toutes ces couleurs-là, et j’y adjousteray la Fiammette, le Nacarat, le singe enrheumé, l’Espagnol malade, et la couleur de cuisse de Nimphe . Tu és fort obligeant et gentil Compagnon, reprit Orilan, mais tous ces presents me viendront-ils de la sœur de ton maistre, ou de quelque autre fille qui a de l’amour pour moy en secret ? Ils viendront de moy, dit ce garçon, mais je n’empesche point qu’apres les belles Dames, ne vous en fassent present ; Tant y a, que vous aurez de moy autant de ruban que vous en desirerez et de toutes couleurs, et j’y méleray artificieusement l’or avec la soye ; Mais j’entens que ma marchandise soit bien payée, et <pb n="122"/> que vous m’en donniez pour le moins autant que si vous l’achetiez au Palais, car elle sera bien mieux travaillée. Je ne te plaindray pas ta peine, dit Orilan, mais c’est à la charge que tu ne m’aporteras point des presents muets, et qu’ils seront accompagnez de quelque belle lettre. Comment des lettres, repartit le garçon à demy en colere, je n’en ay que pour moy et ne les donne point à d’autres. Tu és donc ton messager toy mesme, dit Orilan, où bien je ne scay pas de quelles lettres tu veux parler. Je vous dy encore un coup, Monsieur, reprit le garçon, que ce sont mes lettres de maistrise ; Ce n’est pas peu que d’estre Maistre à Paris ; Qui l’est à Paris, le peut bien estre <pb n="123"/> ailleurs. Enfin, je n’ay plus affaire qu’aux Jurez de nostre mestier, et puis me voyla maistre Passementier Rubanier à Paris ; Je vous feray du ruban et du passement quand vous voudrez : Je demeure prez du Ponceau, à vostre service et commandement . Orilan entendant ce qu’il vouloit dire, se fascha de s’estre amusé à luy, et l’ayant repoussé de la portiere du carosse où il s’estoit apuyé, s’ecria, Diantre soit le fat ; Touche cocher  ; Et alors le cocher foüetant ses chevaux, s’esloigna du Rubanier qui suivit son chemin. Neophile et Polyandre avoient pris tant de plaisir à ce beau Dialogue, qu’ils ne l’avoient point voulu interrompre. Ils raillerent apres Orilan de ce qu’il s’estoit mespris, <pb n="124"/> si plaisamment, et au mesme temps ils admirerent la rencontre agreable de ce garçon, qui avoit fait des responces, qui s’accordoient assez bien d’abord aux pensées de celuy qui l’interrogeoit, quoy qu’elles eussent une autre signification ; Mais Orilan pensa en luy-mesme, qu’il ne seroit plus trompé de la sorte, pource qu’il ne s’adresseroit qu’à des garçons vestus de livrées, et qu’infalliblement entre ceux qui passoient, il y en avoit qui estoient en condition dans les bonnes maisons de Paris, lesquels luy diroient des nouvelles de quelqu’unes de ses Maistresses sans nombre.</p>
<p>Ils n’estoient pas au bout de la ruë, que voyant passer un La<pb n="125"/>quais vestu de rouge, il cria encore au cocher, Arreste, en quoy il luy obeït. A l’instant ayant abattu la portiere luy-mesme, il courut apres ce garçon. Lors qu’il l’eut atteint, il le prit par un bras, et au mesme temps, il passa un homme qui avoit un habit de couleur de feüille morte , avec du passement gris, lequel il voulut encore retenir de l’autre main ; Mais pendant qu’il s’efforçoit à cecy, le Laquais s’enfuit, et personne ne courut apres, dont il eut un extréme regret, croyant que puisqu’il refusoit de parler à luy, il apartenoit à quelqu’un de ses rivaux, et que s’il l’eust pû interroger, il eust possible descouvert quelque trahison, qui se brassoit contre sa personne. Estant dans <pb n="126"/> cette fascherie, il ne pût espargner un homme vestu de couleur brune, qui portoit quelque chose sous son manteau, et tenant bien ferme le vestu de fuëille morte, il se mit au devant de cét autre, lors qu’il passoit son chemin, et luy dit, que tout resolument il n’iroit point plus outre, qu’il n’eût declaré auparavant qui il estoit, où il alloit, et ce qu’il portoit. Il repartit, qu’il estoit Tailleur, et qu’il s’en retournoit chez luy, pour travailler à un habit que l’on luy avoit donné à faire ; Que c’estoit besogne pressée, et que c’estoit pour se trouver à une nopce qui se faisoit le lendemain. Orilan vouloit sçavoir le nom du marié et de la mariée, et celuy du maistre de l’habit, avec les tenans et <pb n="127"/> aboutissans(c) , croyant avoir interest à tout ; Mais le Tailleur luy dit qu’il avoit haste, et qu’il ne sçavoit point toutes ces choses ; Qu’il luy suffist que l’habit estoit pour un jeune Bourgeois, qui l’ayant desja porté quatre ou cinq ans le faisoit retourner, et qu’y mettant une petite oye verte et rouge, cela le feroit parestre plus qu’un Valet de quarreau  ; Qu’au reste, s’il le vouloit interroger d’une batterie qui se venoit de faire au bout de la ruë, il n’en sçavoit autre chose, sinon que celuy qui avoit frapé l’autre, avoit un baston en sa main, et que l’autre avoit eu les espaules bien fortes, n’ayant presque pas branslé pour les coups. Il pria Orilan en suitte de le laisser aller, <pb n="128"/> croyant que son interrogatoire estoit achevé : Car voyant qu’il arrestoit ainsi les hommes de son autorité, il le prenoit pour un Commissaire, ou pour quelque autre Officier de Justice.</p>
<p>L’homme vestu de livrée qu’Orilan tenoit d’un autre costé, voulant aussi s’en aller, et ayant une semblable opinion de luy, luy dit alors, qu’il luy donnast promptement son congé, et que pour luy il n’avoit rien veu de toutes les batteries dont l’on parloit. Orilan luy repartit, que ce n’estoit point de cela qu’il se vouloit enquerir, et qu’il avoit bien d’autres choses à luy demander. Dans cét instant un des Laquais de Neophile, croyant qu’il falust ainsi arrester tous ceux qui passoient, <pb n="129"/> arresta un homme vestu de noir et l’amena à Orilan. Il y vint plus librement qu’aucun autre, et lors qu’il fut devant luy, il luy dit incontinent, Beny soyez vous, qui me faites arrester avec tant de soin, au lieu que j’ay tant de peine à arrester les autres. Pourquoy dites vous cela ? bon homme luy dit Orilan. Monsieur, repartit l’autre, je suis un pauvre Gentil-homme ruiné par les guerres et les procez ; j’avois douze mille livres de rente , et maintenant je ne possede pas un sou, et suis loin d’amis et de toute connoissance. La honte me contraint de rechercher le secours des gens de qualité comme vous, plutost la nuit que le jour ; je n’avois pas accoustumé d’en demander, et j’en <pb n="130"/> ay donné aux autres autant qu’il m’a esté possible. Vous ferez une bonne œuvre de jetter vos yeux de misericorde et de compassion dessus moy. A d’autres, repartit Orilan, m’a t’on amené cét homme afin qu’il allonge le bras devant moy, et qu’il me porte le coup d’estocade ? Qu’il me monstre ses lettres de Noblesse ; Et qu’il me fasse voir par quelques contrats, comment il a eu douze mille livres de revenu, et je ne le tiendray point pour imposteur. C’est grand cas que quantité de gens qui demandent la charité, abusent aujourd’huy du titre de gens de condition, pour faire plus de pitié ; Mais je me sçay bien defendre de cette Rhetorique de gueux ; Et puis que gagne cettuy-<pb n="131"/>cy de me dire qu’il a esté ruiné par la guerre et les procez ? Ce n’est point là une lettre de recommandation envers moy : Je hay l’un et l’autre, et tous ceux qui s’y occupent. Il faudroit pour me toucher qu’il eust esté ruiné par l’Amour, et pour avoir donné son bien à des questeuses, ou leur avoir fait des presens en leur particulier : Car il y en a quelquefois qui questent pour elles mesmes, afin que vous le sçachiez. Quoy qu’il en soit, que cét homme cy aille demander l’aumosne aux plaideurs, et aux guerriers, qui auront pitié de leurs semblables, et qu’il ne s’adresse point aux Amoureux. En disant cecy, il voulut chasser cét homme, mais Polyandre survenant luy dit qu’il <pb n="132"/> n’y avoit point d’aparence de l’avoir arresté sans l’assister de quelque chose, tellement qu’il fut contraint de deployer sa liberalité, et de luy donner un demy teston, dont il demeura assez content.</p>
<p>Considerant apres que les hommes qui avoient esté arrestez jusques alors, n’étoient point gens qui luy aprissent rien d’utile n’y d’agreable, il luy prit enuie de n’arrester que des filles, croyant que c’estoit d’elles qu’il pourroit sçavoir des nouvelles qui luy plairoient, et qu’il seroit possible si heureux que d’en rencontrer quelqu’une qui auroit quelque message à luy faire. Il passa trois où quatre servantes, ausquelles il demanda d’ou elles venoient et où elles <pb n="133"/> alloient ; Mais l’une dit, qu’il n’en avoit que faire, l’autre dit qu’elle venoit de chez l’empeseuse, et l’autre qu’elle alloit acheter du vinaygre, de la chandele et des allumettes, ce qui luy donna peu de satisfaction.</p>
<p>Cependant il tenoit tousjours le vestu de livrée fueïlle morte, qui au commencement avoit un peu fait ses efforts pour se tirer de ses mains, toutefois voyant les Laquais de Neophile qui estoient fort grands, et Polyandre mesme qui s’estoit aproché, il se tint coy comme s’il les eust redoutez ; Mais depuis, ayant reconnu que tout cela n’estoit que jeu, il commençoit d’y prendre plaisir comme les autres, et ne se soucioit guere de s’en aller. Enfin se trou<pb n="134"/>vant seul à estre interrogé, il demanda pourtant, ce que l’on vouloit de luy[.] Il faut que tu nous dises qui tu és et où tu vas, luy dit Orilan. Qu’à cela ne tienne, respondit cét homme, je suis le cocher de Mademoiselle Angelique, et je vay maintenant en plusieurs lieux pour son service, d’autant que son petit Laquais s’est tantost desmis le pied en sautant. Je ne sçay point qui est cette Angelique, dit Orilan, est-elle femme ou fille ? Elle est fille, Monsieur, dit le cocher, autant qu’elle l’estoit à l’âge de deux ans. Et pourtant elle a carrosse à elle ? repartit Orilan, elle doit donc estre riche ; Il faut que je la connoisse. C’est quelque bon party. J’ay envie de luy faire l’amour. Or dy <pb n="135"/> moy par ta foy, en quel lieu tu vais pour elle. Je vous le diray puisque vous le desirez, repartit le cocher ; Il est arrivé ce matin un accident à ma maistresse ; c’est que n’ayant pû achever de dire ses heures à la Messe, parce qu’il estoit tard, et que l’on alloit fermer l’Eglise, elle s’est mise à les lire dans son carrosse, et comme la teste luy branle maintenant, outre-ce qu’elle a esté un peu hochée, à cause que j’ay esté contraint d’aller viste ayant d’autres carrosses en queüe, ses lunettes luy sont tombées du nez, et ayant sauté jusqu’en bas, ont esté cassées tres-mal-heureusement contre les pavez de la ruë ; Tellement que je m’en vay chez le lunettier luy en querir d’autres : car elle ne s’en sçau<pb n="136"/>roit non plus passer que de ses yeux propres ; Et puis elle ne se couche point, qu’elle n’ait leu quelques pages, dans un vieil grimoire où elle dit, qu’elle prend un aussi grand plaisir que si elle se trouvoit à des promenades, et à des festins dans des jardins delicieux, et dans des Palais superbes. Si je ne la tenois pour tres-bonne et tres-sage, je croirois quasi que ce seroit enchanterie, et que ce bouquin de livre serviroit à la faire aller au sabat  : Mais raillerie à part ; Qu’elle dise ce qu’elle voudra, si elle s’adonne tant à lire, tout ce qu’elle en fait n’est que pour passer l’heure de sa digestion, car sa lecture est souvent interrompuë, ne faisant que tousser et cracher deux heures durant. Pour vous declarer tout, <pb n="137"/> je m’en vay passer aussi chez un Operateur, afin de luy dire qu’il luy fasse promptement deux machoires toutes entieres, pource que ce qui luy restoit de dents est tombé. Elle n’en avoit plus que deux, dont elle a avallé l’une en soupirant, et elle a tantost craché l’autre au nez de nostre servante de cuisine, en la criant d’avoir laissé brusler son souper. Je ne vous dirois pas cela, n’estoit que je voy que vous estes honnestes gens. Orilan fut surpris d’entendre ces choses, et dit au cocher ; Mais dis-tu vray en tout cecy ? Quel âge a donc ta Maistresse ? Elle asseure qu’elle n’a que cinquante ans, repartit le cocher, mais je sçay de bonne part, qu’il y a plus de soixante et quinze ans <pb n="138"/> qu’elle ne tette plus. J’oubliois à vous dire que je doy encore aller chez son Notaire pour luy recommander qu’il fasse ce qu’elle luy a enchargé, et je croy que c’est qu’il luy doit dresser son testament. Je voudrois qu’il m’eust cousté mon vieil paletot, et que cela fût, pourveu qu’elle ne m’y eust point oublié, moy qui l’ay desja servie dix ans, sans l’avoir fait verser qu’une fois, et qui suis le petit fils du premier cocher, qui ait jamais mené son carrosse ; car nous avons ainsi l’honneur en nostre race, d’estre ses cochers de pere en fils. Hé ! qu’est ce-cy, dit alors Orilan, nous parle-tu de Mellusine où d’Urgande , où de quelque autre vieille Fée ? Va-t’en querir des lunettes et des dents, ou plutost <pb n="139"/> va t’en recommander promptement le testament de ta maistresse, craignant qu’elle ne soit morte auparavant qu’il soit fait ; Je te donne maintenant congé, à la charge neantmoins que si cette fille surannée, peut vivre encore quelque temps, tu m’introduiras auprez d’elle, aux jours que je me voudray mortifier, et faire quelque austere penitence, pour avoir trop consideré les beautez de la Terre ; Et puis encore y aura-t’il quelque plaisir à l’entretenir des Histoires du temps passé, pour aprendre d’elle si l’on faisoit aussi bien l’amour en ce temps là qu’aujourd’huy. Je voudrois qu’il vous prist envie de l’espouser, dit le cocher, Si elle n’est jeune et belle, au moins elle est riche, <pb n="140"/> et des escus de la vieille, vous pourriez un jour avoir une femme jeune. Ce que tu dis m’offenceroit, luy repartit Orilan, n’estoit que je pardonne à ta simplicité. Tu ne sçais pas, que les belles jeunes et riches ont encore de la peine à me captiver pour elles seules.</p>
<p>Lors qu’ils tenoient ce plaisant discours Neophile en entendit peu de chose, pource qu’ils estoient un peu au delà du carosse, et il n’avoit point la curiosité de décendre, pour se divertir à cela, non seulement à cause qu’il s’imaginoit qu’il n’eust pas gardé sa gravité par ce moyen, et d’autant aussi que se trouvant seul, il s’estoit mis incontinent dans la resverie, et dans l’inquietude se sou<pb n="141"/>venant de la mauvaise fortune qui luy estoit arrivée chez Aurelie, sur laquelle il ne trouvoit point encore de consolation quelque mine qu’il eust faite. Mais enfin se lassant d’attendre dans la mauvaise humeur où il estoit, il cria à Orilan et à Polyandre, qu’ils revinssent, et qu’il se faisoit tard, tellement qu’ayant laissé le cocher d’Angelique, ils s’en retournerent au carosse qui suivit son chemin.</p>
<p>Orilan confessa alors, que quoy que luy eust dit cét homme, il ne luy desplaisoit pas. Certes, il est goguenard, continua-t-il, il m’a plaisamment trompé ; Car j’ay cru d’abord que cette Angelique dont il me parloit, fust quelque belle et jeune personne ; Il ne <pb n="142"/> faut pas pourtant s’imaginer, dit Polyandre, que les Angeliques, les Cytherées, les Dianes et les Cloris soient moins sujettes à vieillir, que les Perrettes et les Alisons, et que celles à qui ces beaux noms ont esté donnez quand elles estoient jeunes, soient obligées de les quiter estant vieilles ; Au reste, il ne me semble pas que vous devrez refuser pour femme cette Angelique dont il est question ; puis qu’ayant de mauvais yeux, elle ne verra pas quand vous ferez l’amour à d’autres ; et que n’ayant point de dents, elle ne pourra mordre quand elle sera en colere ; et qu’entrant aussi en possession du corps d’une si vieille fille, vous y aurez autant d’honneur, qu un Capitaine qui prend une <pb n="143"/> ville d’ancienne fondation, qui jamais n’avoit esté prise. Orilan luy repliqua qu’il souffroit qu’il le raillast, pource qu’il le faisoit de bonne grace. Mais Neophile dit la dessus ; Qu’il faloit quiter toutes ces pensées, et qu’Orilan estant si mal-heureux en ses rencontres, il n’en devoit plus rechercher ; Que d’ailleurs il le prioit aussi de s’en desister pour lors, à cause qu’il vouloit estre promptement chez luy, et que cela les retardoit beaucoup. Orilan luy promit, que puis qu’il le desiroit, il n’apelleroit plus personne, et ne seroit plus cause qu’ils s’arrestassent. Toutefois ayant aperçeu un jeune garçon, qui couroit presque aussi viste que leur carosse, et sembloit le vouloir attein<pb n="144"/>dre, il eut une tentation de luy parler, s’imaginant que c’estoit à luy qu’il en vouloit, et comme il arriva un petit arrest par un carrosse qui alloit devant un peu lentement, il creut qu’il se falloit servir de cette occasion, et que s’il apeloit alors ce garçon, ce ne seroit pas violer entierement sa promesse, puis qu’en effet il n’estoit point la cause du retardement. Il luy cria donc ; Vien-ça, vien-ça, te dy-je ; C’est à moy qu’il faut que tu parle : Me voicy ; Je suis Orilan ; Qui est la belle qui t’a fait son mésager ? As-tu lettre d’elle ou creance de parole ? Alors le garçon s’aprochant soudain avec un papier à la main, Orilan dit au Laquais, qui tenoit le flambeau[,] qu’il leur es<pb n="145"/>clairast, et le garçon luy donnant le papier luy dit, Monsieur, si vous estes l’Apotiquaire du quartier, vous soyez le bien trouvé ; Cest à vous que cela s’adresse : je pense que c’est un recipé pour un lavement qu’il faudra aporter dans deux heures à Madame Pernelle, qui est une honeste Bourgeoise de vos voisines. Je m’en allois vous chercher dans vostre boutique, affin de vous demander aussi de l’unguent pour la galle. La fille de nostre maison ayme mieux s’en froter que de se faire seigner ; Car la pauvrette a le cœur si debile qu’elle tombe en pamoison, quand elle void son sang. Orilan tout en colere rendit alors le papier à ce garçon et luy dit, Tien <pb n="146"/> mon amy, va-t’en chercher ailleurs ton Apotiquaire. Le garçon reprit le papier et demeura confus : Toutefois cela fit plaisir à ses jambes et à ses poulmons, parce que le carosse ne s’estant arresté que fort peu, il faloit qu’il fust tousjours devant la portiere pour se faire entendre, et qu’il courust tres fort, ce qui le lassoit par trop et le mettoit hors d’haleine. Neophile et Polyandre rirent beaucoup de cette avanture, mais Orilan leur dit qu’elle luy estoit plus utile qu’ils ne pensoient et qu’il connoissoit la fille de cette Pernelle, que l’on appeloit Lucinde ; qu’elle estoit mesme, l’une de ses maistresses de Paroisse, et que ce qu’il venoit d’aprendre luy estoit un advis sa<pb n="147"/>lutaire de ne la plus aimer jusques à ce que sa galle fust guerie. Sa pensée fut jugée fort raisonnable, pource que s’il l’eust espousée, il devoit aprehender ce mal qui estoit contagieux. Mais quoy qu’il souhaitast de trouver quelque autre satisfaction à ce soir mesme, dans les interrogations de ceux qui passoient, Neophile dit encore, que tout resolument il en faloit demeurer là, et defendit à son cocher de se plus arrester quelque chose que l’on luy dist[.] Il foüetta donc ses chevaux tant qu’il pût, et il fut incontinent à la maison de son Maistre, qui estoit à deux ruës delà.</p>
<p>Le carrosse estant dans la cour, Neophile en sortit avec Polyandre, qu’il conduisi[t] à son aparte<pb n="148"/>ment ; Mais ils n’y furent pas suivis à l’heure par Orilan, qui fut arresté par quelques Commis de la maison qui prenoient leur passe-temps de luy. Il avoit cela de bon dans sa bigearrerie, qu’il ne s’amusoit point à controller les affaires d’autruy, et principalement celles des personnes qu’il respectoit ; tellement qu’il ne leur raporta rien de ce qui estoit arrivé au fils de leur Maistre. Il est vray que ce n’estoit pas tant la discretion qui le faisoit taire de ces choses, que la bonne opinion qu’il avoit de luy mesme, croyant que rien ne meritoit d’estre raconté, que ce qui le concernoit, soit que cela fust bon ou mauvais. Il leur raconta donc seulement comment il avoit fait arrester le <pb n="149"/> carrosse plusieurs fois, pour interroger des gens qui passoient, et sçavoir d’eux s’ils n’avoient rien à luy dire, touchant les filles qu’il aimoit. Il s’imaginoit qu’il avoit fait en cela une galanterie excellente, et qui n’avoit jamais esté pratiquée que par luy. Il parla du Passementier, du Tailleur, du Cocher et des autres dont il avoit tiré ce qu’il luy avoit esté possible ; et il disoit n’avoir point de plus grand regret, que de n’avoir pû aprendre du Tailleur, qui estoient ceux qui se marioient le lendemain. J’en aurois pourtant encore plus de fascherie, adioustoit-il, n’estoit que je croy que ce sont petites gens ; Car puisque celuy qui fait retourner son habit pour estre l’un des principaux <pb n="150"/> Valets de feste  dans leur nopce, n’est pas un homme de grande qualité, il faut se persuader qu’ils luy ressemblent[.] Il est certain méme que si c’estoit des personnes de haute extraction, de grands moyens ou de rare merite, j’aurois oüy parler de leur alliance ou bien s’ils la faisoient sans m’en advertir, j’aurois grand sujet de plainte contre eux, à cause que tenant registre de toutes les filles qui sont à marier dans cette Ville, et mesme de la pluspart des garçons (j’enten de ceux qui en valent la peine) ils ne doivent point contracter mariage les uns ou les autres, sans me le faire sçavoir, afin d’estre effacez de mon liure, et que ceux qui le verront n’y soient <pb n="151"/> point trompez . Il dit beaucoup d’autres choses agreables, que Polyandre et Neophile n’entendirent point, pour ce qu’ils aimoient mieux alors qu’il fust esloigné, que d’estre divertis par ses cageolleries continuelles.</p>
<p>Fin du premier Livre.</p>
<p>POLYANDRE</p>
<p>LIVRE SECOND</p>
<p>[152] NEOPHILE estoit tres satis-fait d’avoir avec luy Polyandre. S’il ne reconnoissoit pas encore son merite d’une connoissance certaine, nous pouvons dire qu’il s’en doutoit, ou qu’il le devinoit par bon-heur. Quoy que la liberté que l’on luy avoit donnée dés son bas aage, luy eust un peu gasté l’esprit et l’humeur, il ne laissoit pas d’avoir de bonnes lumie[153]res naturelles ; et s’il ressentoit le mal-heur qu’ont les gens riches et puissans, qui quelque perfection qu’ils ayent, le vulgaire enuieux croid tousjours qu’ils ne sont estimables que par leur bien : Toutefois il avoit assez de cœur pour triompher de cette fausse opinion, et ne cherchoit autre chose que les moyens de s’instruire. Mais à n’en point mentir, selon l’habitude des gens de son aage et de sa condition, il y demandoit de la facilité, pour ne point quiter ses plaisirs. Lors qu’il eut conduit en sa chambre son nouvel hoste, il luy renouvela ses complimens lesquels furent receus avec beaucoup de respect. Il luy parla aussi-tost de ce qui le touchoit le plus, qui <pb n="154"/> estoit son amour ; et le pria de luy apprendre ingenument ce qu’il pensoit de ce qui luy estoit arrivé, et de tout ce qui en avoit esté dit, puis qu’il luy avoit promis de luy declarer quel estoit son avis, lors qu’ils seroient en particulier. Alors Polyandre qui ne trompoit jamais ceux qui se fioient en luy, commença de luy parler en ces termes plains de franchise . Monsieur, luy dit-il, pour ce qui vous est arrivé chez Aurelie, je pense que vous ne vous en devez pas tant mettre en peine, et que c’est un hazard que vous ayez trouvé une servante dans un lit au lieu de sa Maistresse. Il faudroit entendre Aurelie en ses raisons, ce que vous avez refusé : Mais quand aux preceptes d’A<pb n="155"/>mour qui vous ont esté donnez depuis ; Vous pouvez bien juger, que tout ce qui vous en a esté proposé par ces trois hommes, qui estoient avec nous, n’est que des ombres et des visions ; Et pour en parler naïvement, l’on peut dire qu’ils ont esté assemblez par quelque constellation bigearre, pour tenir ensemble le plus extravagant conseil qui se puisse jamais imaginer. Vous estes trop bien né et trop bien instruict, pour croire que le bon-heur des hommes depende de la pratique des choses que vous avez ouyes ; Cela est bon à Musigene et à Orilan de qui c’est le mestier de vivre de la sorte, puis qu’il le faut dire ; Car vous devez sçavoir qu’ainsi que les personnes qui abondent <pb n="156"/> en toutes richesses comme vous, et qui ont celles de l’esprit et du corps, semblent avoir une obligation plus particuliere que les autres à bien vivre, n’ayant rien qui les en empesche, et n’estant point obligez à faire aucune chose messeante pour avoir leurs necessitez ; Au contraire ceux qui sont pauvres des biens de fortune, et n’ont pas aussi les dons de nature les plus exquis, sont forcez la pluspart du temps de mener une vie toute extraordinaire ; et il y en a tel qui faisant le foû y trouve mieux son compte que s’il faisoit le sage. Combien pensez-vous qu’il y a de gens dans Paris, qui ne seroient pas si bien venus chez les Grands, s’ils ne vivoient de quelque façon heteroclite ? <pb n="157"/> L’un fait le galand, l’autre le desbauché, l’yvrogne, le lubrique, le bouffon et le medisant, et l’autre le Poëte ; Ils pourroient bien mourir de faim, s’il leur prenoit fantaisie de quiter ces habitudes là ; L’on les chasseroit comme des hypocondriaques, et des gens qui ne seroient plus bons à rien. Mais à ce que je voy, dit Neophile, vous pensez donc que nostre Orilan fait exprez toutes ses galanteries, pour donner carriere à ses esprits, et pour estre agreable aux autres ; Hé quoy ? ce qu’il raconte de tant de filles qui l’aiment, soit de haute condition, ou de basse et de mediocre, sont-ce des chimeres qu’il se forge, ou des mensonges qu’il controuve ? Il y a de l’un et de l’autre, repliqua Po<pb n="158"/>lyandre ; Il ne faut point douter que non seulement il a des principes de follie, mais qu’il est foû achevé. Pour monstrer qu’un homme a entierement perdu l’esprit, l’on dit d’ordinaire ; Qu’il est foû à courir les ruës ; Or cela se peut dire de luy sans calomnie, car vous voyez que sans cesse il court les ruës, et mesmes les Eglises, pour voir et pour estre veu des filles, s’imaginant qu’il est aimé de toutes, et qu’il les doit aimer toutes ou la pluspart. N’est-ce pas une vraye follie ? Neantmoins l’on peut croire que dans les autres choses, il n’a pas perdu entierement l’usage de la raison, et qu’entre les extravagances qu’il fait, il y en a beaucoup qu’il sçait bien n’estre pas fort utiles, et qu’il ne <pb n="159"/> fait que pour ce qu’il void que l’on y prend plaisir. Tout ce qu’il raconte aussi de sa maniere de vivre, il le dit dans la mesme humeur, de sorte que par l’accoustumance qu’il a de faire le foû, il se pourroit bien rendre foû quand il ne le seroit pas. En ce qui est de Musigene, il ne faut pas penser, qu’en son ame il croye que sa Poësie ait tant de pouvoir qu’il luy en attribuë ; Ce qu’il en dit n’est qu’afin que l’on fasse cas de luy et de son mestier. Je vous asseure (sans faire tort à d’honestes gens, qui font de meilleurs vers que les siens, et pour leur plaisir) que la pluspart des Poëtes de sa volée, quiteroient l’honneur de leurs plus beaux ouvrages, pour une piece de pain, quand ils sont <pb n="160"/> bien affamez. Mais voyons maintenant ce que ces deux hommes vous ont voulu persuader ; Quoy, Musigene, veut que vous deveniés Poëte, pour reüssir en vos Amours ? Y a-t’il rien plus ridicule, que des gens de condition qui voulant quelquefois composer des vers, s’en acquittent mal, pource que ce n’est pas leur mestier, et qu’ils ne sont devenus Poëtes que depuis qu’ils sont Amoureux ? Autant que leur qualité les releve, autant leur ouvrage les rabaisse. Que s’ils empruntent la veine d’autruy, encore se mocque-t’on de ce qu’ils s’attribuent ce qu’ils n’ont pas fait. Croyez-moy, vostre merite et vostre eloquence naturelle, vous serviront assez aupres d’une <pb n="161"/> Maistresse, et mesme ce n’est pas estre du Monde, que de vouloir faire l’Amour en Poëte et en faiseur de livres. Que si d’un autre costé, vous vouliez encore suyvre l’universalité d’Amour d’Orilan et son inconstance perpetuelle, pour sçavoir ce qui vous en arriveroit, il ne faut que voir comment il y reüssit. Je sçay que la bonté de vostre esprit vous exempte des moqueries qu’il souffre, mais quand vous ne l’imiteriez que dans la pluralité de ses Amours, c’est assez pour vous acquerir le nom de volage, et vous faire hayr des femmes et des filles. Il pretend vous donner des preceptes de l’art d’aymer, et il ne croid pas qu’il y ayt aucun qui sçache <pb n="162"/> mieux que luy, par quels services l’on se doit rendre aymable à une fille, et quelles sont les entreprises de galand, et d’homme passionné, où il se faut apliquer ; Mais de vivre ainsi, c’est vouloir faire le personage de Roman, ce qu’aucun homme de bon sens ne vous conseillera. Laissez Musigene vivre en Poëte, puis qu’il n’a que cela pour se faire valoir, et laissez aussi Orilan dans ses Amours diverses, puis que la premiere fantaisie qui luy en est venuë dez l’origine de sa folie, est qu’en servant tant de filles, il se pourra adresser à quelque-une qu’il emportera et qui sera son bonheur. Ce que vous estes, suffit pour vous faire aymer, sans vous servir de plaintes Poëtiques, ny <pb n="163"/> de tous ces gestes d’homme mourant, et d’amoureux transi. Soit que vous vouliez faire l’Amour pour un divertissement de quelques mois, ou pour vous lier d’un nœud plus durable, les objets vous cherchent de tous costez, affin de vous plaire, sans que vous ayez autre peine que de choisir celuy qui vous agréera le plus.</p>
<p>Neophile ayant ouy ce discours, reconnût bien que les conseils de Polyandre, estoient plus moraux et plus salutaires, que ceux qu’il avoit ouys auparavant. Il luy asseura qu’il n’adiousteroit plus de foy à Orilan, ny à Musigene, et là dessus Polyandre luy dit ; Ce n’est pas tout : je ne vous puis entierement resoudre de ce qui <pb n="164"/> s’est passé, si je ne parle encore du Vieillard qui vous a tant excité à la magnificence, et à la liberalité et qui en aparence descrivoit les richesses des Palais de l’Amadis . Je douteray encore neantmoins ce que cela vouloit signifier, si vous ne m’en esclaircissez mieux. Je pense que vous le pouvez faire, puis que vous avez eu une secrette conference avec cette personne venerable. Pour moy il me semble que je connoy son visage, l’ayant autrefois remarqué dans Paris ; Je suis bien trompé si ce n’est un soufleur d’Alchymie. Oseray-je vous demander à quel dessein il vous a fait descendre de carrosse, et s’il vous a apris quelque chose qui en valust la peine. Avoüez le vray ; Je m’asseure que ce sont <pb n="165"/> quelques propositions de la pierre philosophale. Neophile, fut surpris de ces paroles, voiant que Polyandre avoit descouvert la verité. Il luy confessa que cet homme luy avoit fait connoistre qu’il s’adonnoit à cela, mais il ne voulut point particulariser ce qu’il luy avoit dit, asseurant que ce n’estoit que de vaines imaginations, ausquelles il n’avoit pas beaucoup presté l’oreille. Il n’avoit garde aussi de parler de ses douze pistoles, de peur que l’on ne dist qu’il s’estoit laissé affronter. Polyandre par discretion ne le voulut point presser d’avantage. Il luy asseura seulement, qu’il n’ignoroit pas ce que ces gens là sçavoient dire, sans en faire plus-grande enqueste, mais qu’il faloit <pb n="166"/> garder qu’en promettant de faire des dons, ils ne voulussent auparavant en attirer de la part des autres. A ce que je reconnoy maintenant, poursuivit-il en riant, l’on peut conclure que tous les trois personnages que nous avons ouys, vous ont donné de parfaitement bons conseils sur vos amours, chacun selon leur mestier ; L’un voulant que vous fassiez le Poëte, pour charmer vostre maistresse par vos beaux vers, l’autre que vous soyez amoureux à la mode et galand de profession, afin d’aymer et d’estre aymé de toutes parts ; et l’autre que vous soiez Alchimiste avec luy, pour avoir moien de faire de riches presents aux Dames que vous aymerez. Neophile ayant <pb n="167"/> ouy cecy, commença aussi de rire luy mesme de cette avanture, comme de la plus plaisante qu’il eust jamais euë, et qui estoit aussi divertissante comme celle de chez Aurelie luy estoit facheuse. Mais Polyandre desiroit de le satisfaire entierement sur ce sujet. Apres luy avoir fait rejetter les consolations des autres, il luy donna la sienne, qui estoit qu’il avoit toujours ouy parler d’Aurelie comme d’une Dame tres-sage et tres-civile, et qu’il ne pouvoit se figurer qu’elle eust entrepris de luy faire quelque injure ; Qu’il croyoit que s’il continuoit de luy témoigner ses affections de bonne sorte, elle feroit estime de luy ; Et que pour luy, ayant eu dessein de la visiter ce jour là, ce <pb n="168"/> qu’il n’avoit point executé, il y retourneroit le lendemain, et qu’il luy promettoit de sçavoir d’elle la verité de toute cette affaire, et de la disposer à le traiter d’orénavant aussi bien comme il le meritoit ; Que cette Dame le connoissoit un peu, et qu’il ne luy auroit pas dit trois mots, qu’ils entreroient dans une grande confidence. Il n’eut pas si-tost acheué cecy, que Neophile l’embrassa avec grande affection, et l’asseura que jamais personne ne l’avoit tant obligé comme il feroit, s’il accomplissoit ses promesses.</p>
<p>Dans cét instant Orilan entra, et Neophile se souvenant qu’il estoit sorty de chez Aurelie, avec le vieillard, il dit à Polyandre ; Nous estions en peine de sçavoir qui est <pb n="169"/> celuy qui nous a tant parlé de dépences magnifiques, dont je ne sçay ny le nom ny la qualité, quoy qu’il m’ait entretenu en particulier ; mais voicy Orilan qui nous tirera de peine. Orilan repartit, qu’il ne le connoissoit pas plus qu’eux, et qu’il l’avoit trouvé chez Aurelie par rencontre ; Qu’il auroit bien sçeu qui il estoit, s’il avoit voulu s’en informer, mais qu’il ne buttoit qu’à la connoissance des belles filles, et ne prenoit guere d’interest à la frequentation d’un vieillard, qui estoit incapable de l’imiter dans ses courses amoureuses, avec ses mauvaises jambes, et dont il ne pouvoit aussi reçevoir de nouvelles connoissances, et de meilleures adresses que les siennes. L’on n’en par<pb n="170"/>la point depuis, et Neophile s’asseurant sur ce que Polyandre luy avoit promis, ne s’entretint plus que de choses gayes et indifferentes. La compagnie qu’il avoit avec luy l’empeschant d’aller à la table de son Pere, il se fit aporter à souper en sa chambre. L’on vid là un abregé de la magnificence de cette maison, le couvert ayant esté incontinent mis, avec des mets exquis et en assez grand nombre, bien qu’il n’y eust qu’eux trois et un Commis d’Æsculan, apellé Geliaste, qui estoit le favory de Neophile, homme d’assez agreable conversation . Orilan mangea si horriblement  qu’il sembloit qu’il n’eust mangé de quatre jours : il disoit qu’ayant à fournir à tant d’Amours, d’affections et de <pb n="171"/> vœux, il consommoit beaucoup de forces et d’esprits , et qu’il luy faloit beaucoup d’alimens pour les reparer. Polyandre connût que Neophile tenoit cét homme pour son bouffon ordinaire, à quoy l’un et l’autre pouvoient gagner, Neophile y prenant du plaisir, et Orilan faisant souvent avec luy de tres-bons repas. Ce qu’il y avoit à reprendre, c’est qu’à dire la verité, l’utilité que Neophile en retiroit, n’estoit que pour son divertissement, et d’un autre costé cela luy faisoit perdre des heures qu’il eust pû employer à de meilleures occupations, mais de telles pensées luy venoient fort peu dans l’esprit.</p>
<p>Apres le souper il dit, qu’il y avoit bal cette nuit dans le quar<pb n="172"/>tier, et qu’il ne vouloit pas manquer de s’y trouver. Il fit toucher à ses cheveux par son valet de chambre, pour les rajuster, et changea mesme d’habit, parce qu’il estoit si curieux qu’il ne vouloit pas que l’on luy en vist un pareil, que celuy de l’apresdinée, croyant qu’il se pourroit trouver là assez de gens qui l’auroient veu à la promenade. Ayant dit à Polyandre qu’il y vinst, il vouloit s’en excuser, sur ce qu’il n’estoit point en equipage de bal, mais il luy repartit qu’il se pourroit cacher dans la foule, entre ceux que la curiosité y portoit pour voir danser. Quant à Orilan, il s’imaginoit qu’en son plus mauvais jour, il estoit tousjours en assez bon estat, pour donner de l’amour à <pb n="173"/> toutes les filles, et de l’envie à tous les hommes. Ils se mirent donc tous trois en carrosse avec Geliaste, car quoy qu’il n’y eust que la longueur d’une ruë à passer, il ne faloit pas aller à pied, de peur de crotter les souliers, et le bas de soye, ou les bottes blanches qui estoient necessaires en cette occasion-cy. C’eust esté se rendre méprisable de venir là d’autre sorte, pour des gens de condition . Il y avoit mesme des galands de bas aloy, qui ayant la curiosité d’aller au bal pour voir la compagnie, et pour paroistre à la danse, et n’ayans pas la commodité de venir en carrosse, faisoient porter leurs belles bottes par leurs petits freres, ou par de petits gueux de loüage, faute de Laquais, ou les <pb n="174"/> portoient eux mesmes, et s’en alloient desboter leurs vieilles, ou deschausser leurs souliers, s’ils en avoient dans quelque coin d’escurie ou de buscher, où ils les laissoient pour un temps, ayant mis une chausseure neuve. L’un de ces beaux mignons qui portoit les siennes sous son manteau, et ne trouvoit rien d’ouvert que la salle dans la maison ou se faisoit le bal, il eust esté honteux de se desboter dans la cour où il passoit tant de personnes, tellement qu’il estoit resorti dans la rüe, où s’estant assis sur une pierre, et ayant osté ses souliers, il avoit déja chaussé une botte : mais comme il pensoit chausser l’autre qu’il avoit mise prez de luy, sur une borne, un petit fripon de Laquais <pb n="175"/> qui l’avoit aperceu la prit, et s’enfuit incontinent, ce qui obligea ce galand de courir apres, avec une botte à l’un des pieds et un soulier en l’autre, criant hautement au voleur. Le Laquais s’enfuit dans la maison, et pour estre plus asseuré se foura dans la salle parmy le monde, où le pauvre drosle le suyvit, tant il fut éperdu d’esprit, et l’ayant ratrapé et repris sa botte, il l’alla chausser sur les escaliers, non sans estre gaussé de beaucoup d’honestes gens, et sifflé de toute la canaille qui se trouva là. Neophile arriva à la mesme heure et eut part à ce divertissement, en quoy Polyandre et quelques autres firent des reflexions, sur ce que la vanité estoit alors si bien establie dans l’esprit des <pb n="176"/> François, que mesmes les gens de peu se donnans beaucoup de peine pour imiter les grands et les riches, faisoient des choses ridicules pour ce sujet. Il y avoit d’autres jeunes hommes dans l’assemblée, dont les uns estoient en bas de soye et les autres en botte blanche, lesquels estoient fort propres, et dautant que l’on ne s’imaginoit pas qu’ils se fussent ainsi chaussez à l’entrée, ny qu’ils fussent venus, en carrosse, ou en housse, parce qu’ils n’avoient ny carrosse ny cheval, l’on mit en question de quelle sorte ils avoient peu venir. Un railleur alla dire, qu’il les avoit veus venir chacun sur le dos d’un crocheteux ; Ce qui fit un peu rire ceux qui l’avoient entendu, trouvant cette <pb n="177"/> voiture fort agreable, car notez que l’usage des chaises portatives n’estoit pas encore inventé alors et n’est venu que depuis . Ainsi ceux qui sont à leur aise dans le monde, ont accoustumé de se moquer de ceux qui n’y ont pas toutes leurs commoditez.</p>
<p>La maison où le bal se tenoit estoit chez un homme d’affaires, cest à dire chez un homme de finance et de party selon la nouvelle façon de parler , lequel s’estant marié depuis peu et se voyant dans la haute fortune, vouloit que son bon-heur parust aux yeux de chacun, ne croyant pas estre parfaitement heureux si les autres ne le sçavoient. Il faut croire qu’il desiroit premierement que ses richesses fussent <pb n="178"/> connûes par sa magnificence, et l’on y adjoustoit encore, qu’aiant espousé une tres-belle femme, il estoit de cette humeur, qu’il souhaitoit que l’on la vist, se glorifiant de la posseder apres qu’elle en avoit refusé beaucoup d’autres. Sa sale estoit parée d’une tapisserie des plus exquises ; Il y avoit des chandeliers de cristal, attachez fort prés à prés au plancher, qui par leur reflexion et leur esclat redoubloient la clarté des flambeaux qu’ils portoient. Il y avoit douze violons des meilleurs de Paris, montez sur un petit theatre, que l’on avoit fait au coin de la sale. Force chaises et tabourets avoient esté mis par tout. Les Dames et les Demoiselles les plus qualifiées estoient assises au pre<pb n="179"/>mier rang, et il y avoit quelques femmes que la beauté et la jeunesse mettoient à l’égal des filles. Elles faisoient plus d’un demi cercle qui laissoit de l’espace pour danser, et derriere il y avoit des Dames plus âgées, qui par leurs ajustements et leur contenance estudiée, témoignoient qu’elles pretendoient encore à la bonne mine, et qu’elles ne pensoient point estre au rebut. Quelques hommes estoient assiz en confusion parmy elles, et vers la porte il y en avoit une grosse foule qui estoient debout ; Les plus galands entre lesquels estoit Neophile, refusans des chaises, quoy qu’ils fussent gens de condition, estendoient leurs manteaux par terre, et s’alloient coucher aux pieds <pb n="180"/> des belles Dames, où ils se trouvoient encore trop honorez, et tantost les uns, et tantost les autres estoient pris pour danser.</p>
<p>Le bruit se fit grand et la place demeura petite, pour l’arrivée de quelques gens que l’on n’attendoit pas. C’estoit des hommes d’espée, qui alloient par tout sans y estre mandez, lesquels troublerent la tranquilité et le plaisir de l’assemblée. Ils se donnoient une grande liberté, et parloient si haut qu’ils en estoient importuns . Ils se figuroient que tout ce qui estoit-là estoit au dessous d’eux, n’estant qu’une assemblée de gens de ville, et pource que les Demoiselles qu’ils abordoient les consideroient moins que quelques jeunes hommes de leur <pb n="181"/> connoissance, ils eurent dessein de s’en vanger et de se railler d’eux, principalement d’un nommé Berynte, qui dansoit souvent et qui faisoit trop l’entendu à leur gré. A la seconde courante qu’il mena, Lepanthe  un de ces determinez, se mit en place, et le suivit comme s’il ç’eust esté son ombre : Quand il faisoit la reverence, il la faisoit pareillement ; Lors qu’il dansoit, il dansoit aussi avec les mesmes pas et les mesmes postures, de sorte que c’estoit une mocquerie manifeste. Berynte voulut faire bonne mine et donner à connoistre qu’il ne se soucioit point de cela, mais pourtant cela le lassoit, et quelques filles estoient honteuses de danser avec luy pour ce sujet, crai<pb n="182"/>gnant de servir de risée. Enfin la persecution de Lepanthe cessa par luy mesme, car en faisant toutes ses simagrées, il ne prit pas garde à un quarreau rompu qui se trouva sous ses pieds, et que quelqu’un y fit peut estre glisser exprez, tellement qu’il fit une grande glissade, et fut tombé tout à fait, s’il ne se fust retenu au bras d’une chaise. Plusieurs se gardoient d’en rire avec éclat, pour ne point irriter la brutalité de cet homme, qui ne cherchoit que des occasions d’outrager quelqu’un : Mais toute sa colere se tourna vers Berynte, comme s’il eust esté cause de cet accident ; Il tascha de l’offencer de paroles, disant assez haut beaucoup de calomnies contre luy. Ayant ouy <pb n="183"/> quelque bruit de marteau dans une chambre voisine, comme il se fut enquis du sujet de cecy, il aprit que c’estoit, que le somelier avoit perdu la clef d’un cabinet, où l’on avoit enfermé quelque chose qui estoit preparé pour la compagnie, et que l’on avoit esté contraint d’envoyer querir un serrurier, pour en ouvrir la porte. Il s’escria alors, Hé, Berynte, que n’alliez-vous là sans donner tant de peine aux gens de ceans ? Chacun entendit bien qu’il vouloit reprocher à Berinte la bassesse de sa race, pource que l’on tenoit que son grand pere avoit esté ou Mareschal ou serrurier. Ce jeune homme d’esprit assez resolu et assez adroit, repartit incontinent ; Si j’ouvre les portes, <pb n="184"/> c’est sans les rompre. Lepanthe irrité de ce mot, s’expliqua davantage et dit, vous sçavez ce mestier de pere en fils ; Mais Berinte ne luy respondit autre chose sinon ; Quant à vous Monsieur, vous estes bien heureux d’avoir eu un pere de si haute dignité, Cecy fascha encore plus Lepanthe : Voyant que ce jeune homme osoit luy repartir, il l’eust esté battre alors, si l’on ne l’eust retenu. Au moins son couroux luy fit dire quantité de choses de luy, entre lesquelles, il y en eut une qui fut remarquée pour estre dite assez agreablement. Je ne m’estonne pas, dit-il, que je ne le puisse defferrer ; voulant dire qu’estant fils de Serrurier, il ne manquoit pas de fer, ou faisant quel<pb n="185"/>que allusion au mestier d’un Mareschal, qui estant de ferrer et defferrer, il ne se devoit pas laisser defferrer par les autres. Il ne s’en tenoit pas à ces railleries : il en venoit quelquefois aux menasses ; car les paroles de Berynte le touchoient au vif, quoy qu’elles eussent esté prononcées avec froideur, et qu’elles ne fussent pas entenduës de chacun. Aussi Berynte luy ayant dit que pour luy, il ouvroit les portes sans les rompre, luy vouloit reprocher que peu de temps auparavant, il avoit assiegé une maison infame, avec une bande de filoux , et en avoit rompu les portes pour y entrer ; Et luy ayant dit qu’il estoit bienheureux d’avoir un pere de si haute dignité, il sembloit luy vou<pb n="186"/>loir reprocher qu’il estoit bastard, le bruit ayant couru, qu’il estoit fils d’un grand Seigneur de la Cour, plutost que du mary de sa mere ; Tant y-a qu’il ne comprenoit que trop cecy ; mais Polyandre qui le connoissoit, le voulant apaiser, luy remonstra que Berynte n’avoit rien dit pour l’offencer, et qu’au contraire, il s’estoit tenu dans l’humilité, avoüant qu’il n’estoit pas d’une si haute origine que luy. Soit qu’il creust cecy ou non, il n’en parla plus. Il s’amusa à en attaquer d’autres avec ses compagnons, et leurs railleries s’adressoient mesme à quelques femmes qui ne leur plaisoient pas.</p>
<p>Plusieurs personnes pacifiques qui estoient là se trouvoient scan<pb n="187"/>dalisées du desordre que ces gens-cy aportoient, et des affronts qu’ils vouloient faire à ceux qui n’estoient pas de leur profession. Les plus simples disoient qu’il ne leur faloit pas ouvrir la porte. Mais l’on leur remontroit que ç’eust esté bien pis, et qu’ils y eussent mis le feu, ou qu’ils l’eussent rompuë, et fussent entrez comme dans une ville prise d’assaut. Pour moy, dit une Dame, je serois d’avis que dés que ces gens-là entreroient, l’on fist cesser les violons, et l’on les fist passer en une autre chambre, et que l’on dist qu’il n’y auroit point de Bal : Par ce moien vous perdriez vostre contentement, dit celuy qui estoit pres d’elle, et ces personnes là ne feroient pas moins <pb n="188"/> d’insolences, voyant une compagnie assemblée où il y auroit tant de belles femmes. Ils desireroient aussi se venger de ce que l’on auroit renvoyé les violons à cause d’eux. Je voudrois donc, dit un autre, ne tenir assemblée que dans des logements sur le derriere, affin que ceux qui courent le Bal toute la nuict, et qui pensent avoir droit d’entrer par tout, n’entendissent point le son des violons ; Je prierois aussi mes amis de renvoyer leur carrosse et leurs Laquais des qu’ils seroient arrivez, affin que l’on ne vist point tant de train. Tout cela ne se peut, repliqua le premier, d’autant qu’il y en a qui ont affaire de leurs gens à toute heure, et qui sont incertains du temps <pb n="189"/> qu’ils demeureront dans l’assemblée, et s’ils ne s’y ennuieront point d’abord ; Tant l’humeur des hommes est inconstante et principalement de ceux qui ne cherchent que leur plaisir ; tellement que la pluspart ne se soucient point que leurs chevaux et leur cocher se morfondent toute une nuict dans la ruë, pourveu qu’ils les ayent quand ils les desirent. Qu’est cecy donc, dit un vieillard, qui estoit prez de là ; Hé quoy, n’est-il plus permis aux gens de nostre condition de se resjoüir ? voila une chose estrange, que l’on ne puisse estre le maistre chez soy dans Paris ; c’est la residence de la court qui en est cause. Le Courtisan veut avoir le dessus . Heureuses sont les villes Provinciales <pb n="190"/> où le pere de famille va au Bal, en robe de chambre et en pantouffles, et y prend plaisir à voir danser ses enfans, sans craindre qu’un indiscret leur fasse ou leur dise quelque chose mal à propos. En recompense de ce bon-heur, repartit un autre, il y a là des mal-heurs que nous n’avons pas. Les compagnies à rechanger n’y abondent pas comme icy, et l’on y est tellement esclairé de tous ses voisins que l’on ne sçauroit rien faire qui ne soit sçeu, tellement que cela en est incommode. Adjoutez aussi (dit un homme franc et hardy qui se trouva là) que nous n’avons point de malheur dont nous ne soions cause, et que nous ne puissions faire changer quand nous vou<pb n="191"/>drons. Nostre vray remede seroit de ne pas faire de si grandes assemblées, et de ne nous réjoüir qu’avec un petit nombre de nos voisins et voisines ; Cela estant, aucun n’oseroit nous troubler. Il n’y a que ce nom de Bal qui supose une assemblée publique, où il entre qui peut : Il faudroit laisser cela aux grands Seigneurs qui ont des Suisses et d’autres gardes pour refuser l’entrée à qui ils veulent, et encore à t’on bien de la peine quelque-fois d’y empescher le desordre. Pour en parler aussi entre-nous, n’est-ce pas une chose hors de raison, qu’aujourd’huy les petits veullent faire les Grands ? et si nous pensions nous plaindre des algarades que l’on nous fait, ne diroit-on pas que nous sommes <pb n="192"/> obligez de les souffrir, puis que nous ne vivons pas comme nous devrions ?  Quoy, un petit Partisan de trois jours, voudra faire le Prince ? C’est bien employé si quelquefois il luy en arrive du mal . Hé que sçavons nous, si ces hommes cy ne sont point envoyez ceans pour chastier la temerité de quelques-uns, qui s’en font trop accroire. Celuy qui disoit cecy le prononçoit assez bas, et ne vouloit pas que chacun l’oüist, mais l’un de ceux dont il se défioit le moins, se mocqua de sa remonstrance, luy disant, Qu’il estoit un beau reformateur ; Qu’il laissast vivre chacun à sa mode, et que pour luy, il croyoit qu’il estoit permis de faire de la despense à ceux qui avoient du bien, <pb n="193"/> et que c’estoit à eux à paroistre.</p>
<p>Pendant ce discours, la danse continuoit, et l’on croioit qu’il eût esté honteux de la cesser à cause de la presence des gens d’espée. Neantmoins ils n’estoient guere plus modestes qu’au commencement, et causoient tousjours du mescontentement quelque part. Ce qui deplaisoit davantage, c’est que deux ou trois Demoiselles les ayant voulu prendre pour danser afin de voir ce qu’ils sçavoient faire, les uns avoient dansé avec des postures ridicules, et les autres avoient refusé tout à plat, quoy qu’ils s’en fussent bien acquitez, s’ils eussent voulu. Cela estoit fort desobligeant ; et l’on disoit qu’ils monstroient qu’ils n’estoient venus là, qu’afin que <pb n="194"/> l’on leur donnast du passe-temps, ce qui n’estoit point suportable. Il y en eut mesme un si suffisant, que comme une Demoiselle le vint prendre pour une courante continuë  ; quoy qu’elle fust de bonne mine, et femme d’un homme de robbe  qui n’estoit point à mespriser, il luy dit d’un ton desdaigneux ; Je pense, ma bonne Demoiselle, que vous ne sçavez pas que je suis Calidon  ; je n’ay jamais dansé ailleurs qu’au Bal du Louvre. Me prenez-vous pour quelque Secretaire ou Auditeur  ? qu’est-ce que je puis avoir qui me deguise tant ? Est-ce que je n’ay pas mes plumes  ? il disoit cecy, parce qu’estant nud teste de peur de gaster sa belle chevelure, il tenoit <pb n="195"/> son chapeau en main, qui estoit à moitié caché sous son manteau. Alors cette Demoiselle qui estoit femme d’esprit, et se sentoit fort piquée du refus de cet arrogant, luy repartit ; Il est vray, Monsieur, qu’à la plume l’on connoist l’oyseau. Il demeura interdit de cette repartie, qu’il ne sçavoit comment prendre. Il juroit que si c’eust esté un homme, il luy en eust demandé l’explication ; Et pource qu’il n’osoit attaquer une femme, il prenoit resolution de s’en vanger sur le premier bourgeois qui luy desplairoit. Lors qu’il estoit dans cette pensée, de nouveau monde  arrivant dans la salle, il se trouva un peu poussé et s’adressant à celuy qui estoit derriere luy, qu’il prenoit pour <pb n="196"/> un homme de peu de consequence, il luy dit fierement, je vous prie de ne me pas incommoder davantage. L’autre luy repartit assez doucement, que c’estoit une foule d’hommes qui se jettoit sur luy, lesquels il ne pouvoit retenir. Là dessus il vint un second choc plus fort que le premier, ce qui fascha Calidon de telle sorte, que se tournant vers le mesme, il luy dit en jurant ; Je te donneray cent coups d’esperon Bourgeois, si tu ne t’arreste. Il fut fort estonné lors que cét homme luy respondit resolument ; Je suis aussi bien Gentil-home que vous, et plus homme de bien que vous. En mesme temps, Calidon luy voulut donner un soufflet, mais l’autre le repoussa, et se faisant <pb n="197"/> faire place, il tira du fourreau une espée qu’il portoit. Il fut mis incontinent hors de la salle et de la maison, par quantité de gens, mais Calidon estant sorty apres, prit l’espée d’un page, et sçachant que son ennemy estoit passé dans une ruë prochaine, il l’alla assaillir à la clarté de la Lune, qui estoit fort belle alors. Il se deffendit genereusement, et donna un coup dans le bras de Calidon, et un autre dans le ventre, et le voyant abattu il se sauva. Quelqu’un de ceux qui l’avoient remarqué, dirent  que c’estoit Hermodan Gentil-homme d’aussi bonne maison que Calidon, lequel ce Calidon avoit pris pour un homme de ville, l’ayant veu habillé modestement, parce qu’il portoit le <pb n="198"/> duëil, et son humeur brutale avoit fait qu’il l’avoit attaqué indiscrettement. Lors que l’on sçeut au Bal comment Calidon avoit esté traité, plusieurs dirent que c’estoit une juste punition, de ce que ces gens-cy estoient venus troubler leur assemblée, et que l’ordonnance du Ciel en estoit d’autant plus à admirer, qu’ils avoient esté punis les uns par les autres, Calidon prenant Hermodan pour un Bourgeois, qui estoit une condition qu’ils haïssoient possible tous deux autant l’un que l’autre, et que l’un ayant esté baffoüé, l’autre en recompense estoit assez bien blessé pour s’en souvenir. Il y eut peu de gens d’une autre opinion, sinon qu’il s’en trouva qui soustindrent <pb n="199"/> qu’Hermodan n’estoit pas du nombre des insolens, et qu’il s’estoit aussi comporté genereusement envers Calidon. Lepanthe et ses compagnons les avoient suivis pour les separer, mais ils n’y furent pas assez à temps, et ne servirent qu’à faire porter le blessé chez soy, pour penser ses playes. L’on disoit qu’il n’en rechaperoit pas comme de fait, il en mourut deux jours apres ; Mais la pluspart de ceux qui estoient demeurez au Bal, ne furent gueres esmeus de la nouvelle qu’ils eurent de ses blessures, estant une chose ordinaire dans Paris, d’entendre parler de duels, de rencontres, et de meurtres. Il n’y avoit là personne qui trempast en cette querelle, et puis le combat s’estoit fait dehors , tel<pb n="200"/>lement que le Bal ne laissa pas de continuer encore quelque temps.</p>
<p>Beaucoup d’autres gens inconnûs qui estoient à charge à l’assemblée s’estant encore retirez, l’on estoit-là dans une plus grande familiarité, ne restant que des gens qui se connoissoient pour la pluspart, estants de mesme quartier, ou de mesme condition. La danse cessa, pource que l’on en estoit las, et que les violons estoient bien aises aussi de prendre un peu de relasche. L’on aporta de la limonnade et des citrons doux , pour ceux qui avoient besoin de rafraischissement, et dans cette occasion Orilan se faisant de feste, prenoit la charge de presenter des citrons aux Dames, et mesme de leur <pb n="201"/> verser à boire. Il ne s’estoit point encore tant manifesté, pource qu’il s’estoit trouvé enfermé dans la presse, et qu’il n’estoit pas alors en humeur de danser, mais comme quelques Demoiselles l’eurent remarqué, elles ne parlerent plus que de luy. Les insolences de Lepanthe et l’arrogance de Calidon ne furent plus l’entretien de la compagnie. L’on tint des discours plus agreables : l’Amoureux universel en fournissoit assez de matiere. Son visage qui estoit si connû par tout Paris, faisoit assez souvenir de ses galanteries ordinaires, et l’on peut asseurer qu’il n’y avoit aucune fille à qui il n’eust quelquefois parlé d’amour, tout au moins, par le muet langage des yeux, ou <pb n="202"/> par quelque autre invention secrette et nouvelle.</p>
<p>Elles estoient là une troupe de filles du quartier, dont l’une parla ainsi aux autres ; Pour moy il faut que j’avoüe, que le gentil Orilan m’aiant donné une demy pistole lors que je questay pour les pauvres, il m’a tousjours saluée depuis, ayant commencé par là sa connoissance, tellement que j’ay creû que je ne luy pouvois refuser le salut, selon les loix de la civilité. Cependant l’automne dernier comme j’estois dans les Tuilleries(c)  avec ma mere, qui se promenoit en compagnie de nos voisines, allant derriere avec une de mes compagnes, voyla ce ravissant garçon qui passe à costé de moy, et qui voulant entreprendre d’a<pb n="203"/>vantage qu’à l’ordinaire, se donne la hardiesse de nous dire ; Quoy deux Nymphes aller seules ? hà ! qu’il y a d’hommes qui s’estimeroient heureux, non seulement de leur donner la main, mais d’aller devant pour leur nettoyer les chemins, ou apres elles pour leur porter la queuë, et tout au moins pour baiser la belle trace de leurs pas. Il se retourna en disant cecy, et fit quelques desmarche[s] en avant, pour avoir le loisir de nous faire entendre toutes ses paroles, et pour esprouver possible si nous luy ferions un accueil qui luy donnast la liberté de s’arrester aupres de nous, mais nous passasmes en sousriant, sans presque le regarder. A une autre allée repassant encore, il dit ; le premier coup <pb n="204"/> estonne, le second blesse ; Et puis lors qu’il repassa une autre fois, il ne fit que dire, le troisiesme tuë . Ma mere et celles qui l’acompagnoient, ne prenoient pas garde à luy, mais revenant depuis, il dit assez haut ; Belles, Orilan ne vit plus : vous l’avez tué dans cette autre allée. Ce n’est plus que son ombre plaintive, qui vous paroist pour vous faire pitié. Il s’en alla ayant dit cecy ; et ma Mere l’ayant ouy parler, nous demanda ce qu’il disoit et qu’il estoit . Nous commençasmes à rire toutes deux comme des folles, et à peine pusmes nous dire, que c’estoit Orilan. A ce mot chacun le connût, car ceux qui ne le connoissoient point de veuë, avoient au moins ouy parler de luy. Ma compagne <pb n="205"/> voulant tout rejetter sur moy, asseura que c’estoit à moy que s’adressoient ses plaintes, mais je luy soustins que c’estoit plutost à elle. Elle avoüa aussi, qu’une fois il avoit donné un teston d’une chaise , pour avoir place au sermon prez d’elle, et qu’il luy avoit dit que s’il ne pouvoit tousjours estre pres d’elle de corps, il l’estoit tousjours en esprit ; et qu’en suite il luy avoit enfilé quantité d’autres beaux propos, entre lesquels, il luy avoit juré qu’il estoit à elle en propre, pour en disposer desormais, comme de chose sienne. Je protestay qu’il n’en estoit pas venu si avant en mon endroit, ne m’ayant jamais parlé jusques alors que par ses reverences ; Mais ma compagne repartit, que ce jour là, il avoit <pb n="206"/> tousjours passé de mon costé dans la promenade, et que cela témoignoit que ses discours s’addressoient à moy. Je remonstray là dessus qu’ils nous parloit à toutes deux, et ce fut enfin l’opinion generale, qu’il nous aimoit esgalement : Mais, helas ! Les differens que nous pouvions avoir sur son affection, ont bien esté vains : il les a falu terminer, ou les mettre en suspens, puis qu’il y-a longtemps qu’il ne nous en a donné de preuves, ny à l’une ny à l’autre.</p>
<p>Lors que cette Demoiselle eut parlé ainsi, celle qui estoit auprez d’elle, dit, j’ay bien plus de sujet de me plaindre de l’oubliance  d’Orilan, que qui que ce soit : Car l’ayant veu autrefois dans des <pb n="207"/> compagnies, il ne vouloit jamais joüer aux jeux de conversation, qu’il ne fust prez de moy, ny danser aux chansons , qu’il ne me tinst par la main, et toutes ses belles pensées exprimées par ses paroles eloquentes, n’avoient que moy pour but ; Mais puis qu’il ne m’est point revenu voir depuis un certain temps, je croy qu’il m’a changée pour quelque autre, ou que cette belle Demoiselle l’a tué effectivement dans les Tuilleries, comme elle nous vient de dire.</p>
<p>La belle Hyacinthe qui estoit là, dit alors ; je me puis bien vanter d’avoir eu ma part des hommages de cét illustre amoureux. Un jour que j’estois à genoux sur un banc dans une Eglise, il se vint agenoüiller plus bas que moy, et <pb n="208"/> ouvrant un grand livre qui avoit la façon d’Heures , il le tint assez haut, et s’arresta aux premiers feuillets, qui ont accoustumé d’estre blancs, où je ne me pûs empescher de voir, qu’il y avoit escrit en tres-gros caracteres, j’ayme Hyacinthe, et quelques autres paroles encore[.] Je vous asseure que j’en demeuray honteuse : Apres cela je tournay la teste d’un autre costé, afin de ne point consentir à son ingenieuse malice. Mais comment se peut-on garentir de sçavoir ce qu’il desire publier, veu qu’il anime les choses les plus insensibles quand il veut, pour prononcer ses plaintes avec luy, et qu’il a des charmes si grands que ce qui n’a point d’oreilles en prend pour <pb n="209"/> l’escouter, estant si subtil qu’il n’y a point d’invention qui ne luy soit commune. L’on en croira ce que l’on voudra (ce vint dire Orilan en riant ) mais certainement je n’ay jamais eu de meilleure invention que celle que j’avois aprise de vous. Ne vous souvient-il pas que la premiere fois que je vous vy, ce fut dans cette Eglise où j’estois fort en peine qui vous estiez , ne rencontrant personne qui me le pust dire, pource que vous n’aviez mené ce jour là ny suyvante ny Laquais ; Et qu’ayant deviné mon inquietude, par une bonté signalée et une subtilité inoüye, vous me fistes sçavoir ce que je desirois, lors que vous estant mise à genoux, et voyant que je me te<pb n="210"/>nois derriere vous tout droit, vous ouvristes vos heures au premier feuillet, où je vis escrit, Ce Livre apartient à Hyacinthe de la Montagne. Ainsi belle Hyacinthe vous m’apristes vostre nom sans parler, et cela me donna l’invention d’escrire aussi sur mon livre non seulement, J’ayme Hyacinthe, mais encore ces mots, Le cœur d’Orilan apartient à Hyacinthe ; et le lendemain je retournay au mesme lieu pour vous le montrer. Voyla comme je vous declaray mon nom et mon affection en vous imitant.</p>
<p>Hyacinthe ayant ouy cecy fut fort surprise ; Elle vouloit faire croire que c’estoit un mensonge d’Orilan, comme cela pouvoit bien estre. Elle asseuroit qu’elle <pb n="211"/> ne luy avoit point montré son livre de cette sorte, et que mesme elle n’en avoit aucun où son nom fust escrit. Il estoit peut-estre arrivé par hazard à Orilan d’aprendre ainsi le nom de quelque autre fille, qui estoit auprez de luy à la Messe, et il pretendoit que ce fust Hyacinthe, pour rendre le compte  meilleur et plus parfait, en soustenant que ce qu’il luy avoit monstré escrit n’estoit qu’à son imitation. Mais voyant qu’elle s’en defendoit beaucoup, il luy repartit qu’elle ne devoit point desavoüer le bien qu’elle luy avoit voulu faire, et retrancher ainsi l’obligation qu’il luy en avoit, sur quoy pour tourner cecy en raillerie, elle luy dit Si cela est que je vous aye tant obligé, vous <pb n="212"/> en serez d’autant plus coulpable si vous me voulez laisser : Vous avez publié dans des compagnies que j’estois vostre Reyne, et qu’il n’y avoit point de sousmissions au Monde, que vous ne me voulussiez rendre ; Vous n’avez pas manqué aussi de me le dire en propre personne, une fois ou deux que vous m’avez trouvée chez une de mes parentes : je veux bien croire à vos paroles, mais faites donc qu’elles ayent quelque accomplissement.</p>
<p>Et moy ne diray-je rien, reprit la plus jeune Demoiselle de la troupe, n’est-ce pas moy qui suis la vraye Maistresse d’Orilan, puis qu’il m’a offert son cœur, mais je dy visiblement hors de sa poitrine ? Vous vous estonnez de <pb n="213"/> ce Miracle, Messieurs et mes Dames, mais sçachez que si ce n’estoit son vray cœur, c’estoit donc un cœur de veau  ; Tant y-a qu’estant dernierement à la fenestre de ma chambre, Orilan se presenta à celle d’un de nos voysins qu’il connoist, et ayant son pourpoint desboutonné, il me fit voir dessous un gros cœur rouge, percé d’une flesche d’or. Je ne sçay si cela estoit de chair ou de carte : je refermay ma fenestre incontinant, mais la fille de chambre de ma mere fut assez curieuse pour regarder en ma place. Elle aperçeut au travers des vitres, que tenant ce cœur d’une main il l’esleva en l’air, et elle ouyt qu’il s’escrioit ; Le voyla cruelle, celuy qui est percé de mille coups pour <pb n="214"/> ton amour. Je croy qu’il portoit tousjours sur soy des cœurs de toutes estoffes et matieres ; Car le jour d’apres, m’ayant veu parestre à la porte, il accourut vistement et me presenta un cœur de pain d’espice, me disant. Recevez de bonne part ce cœur qui est la figure du mien. J’avois alors sujet de m’offencer, pource qu’il sembloit qu’il me traitast encore de petite fille, me donnant du pain d’espice, et si je pris ce cœur entre mes mains, ce ne fut que pour le donner à l’instant mesme à un gros gueux qui nous demandoit l’aumosne, qui le briffa en trois coups de dent. Orilan voyant cecy me dit, qu’il ne l’avoit destiné que pour moy ; Mais je luy repartis que je n’estois <pb n="215"/> ny si cruelle ny si gouluë, que de manger des cœurs ; Sur quoy il eut la hardiesse de me repartir que c’estoit que je voulois devorer de vrais cœurs, sans me contenter de leur image, et que je traitois cruellement le sien ; En disant cecy il me quita ; Et je suis en doute de l’estime qu’il fait maintenant de moy, quoy que j’aye de la peine à me persuader qu’il me puisse mettre en oubly.</p>
<p>Cette jeune Demoiselle ayant fait ce compte si naïvement, il fit plus rire qu’aucun autre. L’on admira les extravagances d’Orilan ; Et il y eut de tous costez tant des hommes que des femmes, qui raconterent ce qu’ils en sçavoient. Pour luy il en entendoit la plus grande partie, et s’en glorifioit cor<pb n="216"/>rigeant mesme quelque fois ceux qui manquoient dans la verité de l’Histoire, et leur aprenant ce qu’ils ignoroient sur ce sujet : Neantmoins la pluspart des filles estans demeurées d’acord qu’il leur avoit parlé d’Amour quelquefois, et qu’il avoit discontinué ses poursuittes, elles dirent presque toutes qu’elles reconnoissoient par effect qu’il estoit tres-inconstant, et mesme quelques-unes l’apelerent trompeur et perfide. Cela les fit venir aux invectives qu’elles inventoient chacune à plaisir, et mesme Hyacinthe pour se vanger de ce qu’il avoit dit d’elle, s’avisa de dire qu’elle croyoit que non seulement il les avoit laissées, mais qu’il les traitoit de mépris. Gelia<pb n="217"/>ste s’estant aproché, adjousta qu’il estoit acusé d’avoir composé le dernier Vaudeville que l’on avoit fait au quartier, où elles avoient chacune leur couplet qui n’estoit pas fort obligeant. Ce fut là une malice qu’il fit pour obeïr à Neophile, qui vouloit prendre son plaisir du pauvre Orilan, pource qu’il desiroit le punir de ce qu’il avoit fait arrester son carrosse tant de fois, et l’avoit fait attendre trop longtemps. L’on le fit donc aprocher alors, et Polyandre luy ayant dit que s’il avoit composé de telles rimes, il estoit extrémement coulpable, il protesta que veritablement Apollon luy faisoit quelquefois part de ses faveurs , mais que jamais il ne les avoit <pb n="218"/> employées qu’à la loüange des Dames, et non point à leur blasme, et qu’il eust esté bien malheureux de des-honorer des Autels sur lesquels il avoit sacrifié. Toutefois quoy qu’il dist l’on estoit si aise de le mettre en peine, que l’on luy soustint qu’il avoit fait ce Vaudeville, et qu’il en avoit esté le distributeur, et il y eut une voix qui cria ; Il merite bien de faire amende honnorable devant les Dames pour cette offence, et pour les avoir aussi abusées par ses trompeuses recherches ; Une autre confirma la mesme chose, et quelques Dames dirent qu’elles l’y condamnoient : Puisque je suis condamné par de si belles bouches, repartit Orilan : Je ne me veux point justifier. <pb n="219"/> Pour témoigner plus d’humilité ; Je prens plaisir à estre declaré coulpable, et je cele mon innocence.</p>
<p>Au mesme temps quelqu’un ayant pris le flambeau d’un Laquais, l’alluma incontinent, et le donnant à Orilan, dit, Cecy servira de torche pour faire faire amende honorable au patient . Orilan fut surpris de se voir traiter ainsi par cét inconnu, et fut quelque temps à deliberer s’il prendroit ce flambeau, mais voyant que Neophile le vouloit, et que les Dames témoignoient de le desirer, il pensa qu’il le faloit faire par un acte d’obeïssance, et que mesme c’estoit une maniere de jeu qui luy donneroit autant de recreation qu’aux autres. Il se mit donc un <pb n="220"/> genoüil en terre, et tenant le flambeau d’une main, et son chapeau de l’autre, il parla en cette maniere. Belles et vertueuses Demoiselles ; Si j’estois veritablement coulpable du crime dont l’on m’acuse, je ne meriterois pas seulement de faire amende honorable devant vos beautez incomparables ; Il faudroit mettre mon corps en plus de morceaux, que les Bacchantes ne mirent celuy d’Orphée, ou Medée celuy de son fils, et mesme il le faudroit reduire en Atomes imperceptibles . L’on connoist bien que vous n’adjoustez point de foy à mes accusateurs, puisque vous ne me condamnez qu’à un suplice de si peu de consequence. Quoy, j’aurois composé des chansons pleines <pb n="221"/> d’insolences, pour diffamer vostre beau nom ? Ha ! que plutost ma voix se glace dans mon gosier, et que je sois transmué en roche . L’on m’impute encore le crime de mespris, d’infidelité et d’inconstance ; Mais où en sont les preuves ? Depuis que j’ay commencé de témoigner de l’amour pour vous toutes, ay-je manqué d’en monstrer les effets veritables, à toutes les fois que j’ay pû joüir de vostre agreable presence ? Si je ne vous ay pas veuës plus souvent, qui en est la cause que  vostre cruauté, que vous appellez modestie, ou cette trop grande retenuë de vos peres et de vos meres, ou de vos Oncles et de vos Tantes, chez qui vous demeurez ? Est-ce que vous voulez que j’aille as<pb n="222"/>sieger vos maisons avec des canons, ou des beliers, et autres machines de guerre ? Tous les Archers de la ville ne s’assembleroient-ils pas contre moy, avec les Sergens et leurs records ? Vous donneray-je des serenades toutes les nuits qui mettront le voisinage en soupçon et en querelles ? Si je ne puis corrompre les serviteurs de chez vous, pour vous faire tenir de mes lettres, prendray-je l’arc en main pour tirer une flesche dans vos fenestres, autour de laquelle il y ait un papier ou un parchemin escrit, selon l’ancienne invention ? N’auray-je pas apprehension de vous blesser par ce moyen, si la flesche vous rencontroit, moy qui ne vous veux blesser que du traict de l’Amour ? Il <pb n="223"/> m’a donc falu attendre mal-gré moy des occasions plus favorables, de vous declarer mes peines, et en voicy une qui se presente, mes belles, et je l’accepte de bon cœur. En vous rendant icy des sousmissions si basses, je preten vous monstrer combien je vous aime toutes, et faire dédire en mesme temps, ceux qui vous ont voulu persuader que je vous aye mises en oubly. Je pense bien que ce que l’on trouve à dire principalement contre moy, est cecy mesme, que je vous aye témoigné de l’amour à toutes, sur quoy l’on me veut accuser d’infidelité ; mais en quoy vous manquay-je de foy, veu que je n’ay jamais pretendu en aimer aucune d’entre vous, qu’à condition que j’en <pb n="224"/> pourois aussi aimer d’autres ! Voilà en cecy mes accusateurs confondus. Et comme Scipion l’Afriquain, cét illustre conquerant, estant accusé d’avoir malversé dans ses charges devant le peuple Romain, au lieu de s’amuser à le flatter et luy demander pardon, dit, Pretendez-vous donc de juger celuy qui vous a donné pouvoir de juger les autres ; Ainsi je vous demanderay si vous pretendez condamner celuy qui vous a rendu si renommées et si puissantes, par les loüanges qu’il vous a données ; Et si le mesme Scipion estant interpellé une autrefois de rendre compte de son administration, au lieu de s’y arrester, dit ; Il y-a tant d’années que je gagnay la victoire sur les <pb n="225"/> Carthaginois à pareil jour qu’aujourd’huy ; Allons au temple en remercier les Dieux  ; Aussi je diray ; Il y a tant de temps que je me suis rangé sous vos loix, mes cheres Demoiselles ; Allons rendre graces à l’Amour de ce qu’il vous a donné un tel serviteur, et de ce que j’ay de telles Maistresses.</p>
<p>Orilan ayant parlé jusques là, l’on admiroit ses belles pensées qui au gré de quelques-uns, luy devoient faire obtenir le pardon ; Mais il y eut une cruelle Dame qui ne fut pas de cét avis, et qui dit, qu’il n’estoit pas besoin de continuer de tels discours, et que ce n’estoit pas des sousmissions simples, comme d’une personne qui avoüeroit son crime, mais <pb n="226"/> des fanfares et des rodomontades d’un homme qui se croyoit innocent. Quelqu’un adjousta qu’il n’avoit qu’un genoüil en terre, et qu’il y devoit metre tous les deux, et qu’il falloit aussi qu’il tinst le flambeau à deux mains. Il vid bien alors que c’estoit tout à bon qu’il falloit faire l’amende honorable et reparation, que l’on desiroit de luy ; Et voyez, Amans, la constance de celuy qui doit servir d’exemple à tous les autres, pour son obeïssance et son humilité. Il dit qu’il ne tiendroit point à tout cela que l’on ne fust content ; et ayant jetté son chapeau à bas pour prendre le flambeau à deux mains, il profera ces paroles à haute voix. Puisque l’on veut que je sois coulpable en quelque chose, j’a<pb n="227"/>voüe de l’estre et je demande pardon au Dieu d’Amour, et à toutes ces belles, qui sont les Princesses de son Empire, de n’avoir pas observé leurs loix assez exactement, et je fais vœu de n’y plus manquer desormais.</p>
<p>Pendant qu’il disoit cecy, il y avoit une risée si grande par toute la salle, de le voir en cette posture, et de l’ouyr parler si plaisamment, que l’on ne croyoit pas qu’il se pust rien trouver de plus agreable ; mais Polyandre avoit preparé encore un autre divertissement à l’assemblée, qui estoit l’accomplissement de tout. Neophile luy ayant dit aussi bien qu’à Geliaste, qu’il falloit tirer tout le plaisir que l’on pourroit d’Orilan, pour banir le chagrin que l’on avoit eu, il se resolut de <pb n="228"/> luy complaire.(c) Et pour luy monstrer qu’il abondoit en inventions grotesques, quand il estoit question de se resjouïr, il voulut mesme encherir sur l’entreprise que Geliaste avoit faite. Voyant qu’Orilan estoit sans chapeau, ses desseins furent contre sa perruque[.] Car il faut sçavoir qu’estant fasché que ses cheveux estoient roux , il y avoit quelques mois qu’il les avoit fait razer, pour se frotter la teste d’une certaine eau, avec laquelle il croyoit les faire devenir blonds, et en attendant il portoit de faux cheveux à peu prez tels qu’estoient les siens auparavant. Or Polyandre avoit pris garde, qu’à cinq ou six pieds loin des fenestres de la salle, il y avoit une petite poulie au <pb n="229"/> plancher et une ficelle qui y tenoit, à laquelle l’on avoit accoustumé de pendre une cage d’oyseaux, que l’on avoit sans doute ostée pour ne point nuire au repos de ces petites bestes, durant le tumulte du bal. Il s’estoit avisé d’attacher à un bout de cette ficelle, une grande espingle tortuë en guise d’hameçon, et ayant fait en sorte qu’Orilan s’estoit rangé au dessous pour faire son amende honorable, estant assisté de Geliaste, il luy foura adroitement cette espingle dans sa perruque, lors que tenant le flambeau à deux mains, il avoit grande attention à ce qu’il disoit, et prenant l’autre bout de la ficelle, il la tira en en bas, de sorte que la perruque sortit de la teste de ce pauvre hom<pb n="230"/>me, et commença de monter en l’air ; Il se sentit bien décoiffer, et voyant sa perruque qui s’eslevoit petit à petit, il pensa se relever pour la ratraper d’une main, mais tout d’un coup elle fut au plancher, et il ne pût méme juger par quel moyen cela s’estoit fait, parce que Polyandre avoit remis le bout de la corde entre les mains de Geliaste, qui s’estoit soudain retiré au delà d’une foule de gens qui le cachoient, de sorte qu’Orilan creut presque que cela se faisoit par quelque enchantement, et toute la compagnie eut un agreable passetemps, de le voir avec sa teste raze qui le rendoit fort laid, et de ce qu’il faisoit de si plaisantes postures, dans son estonnement meslé de fascherie. Ce <pb n="231"/> plaisir fut meslé d’un autre : Car une bonne Dame qui estoit assise derriere la plus grande presse, voyant eslever cette perruque, comme elle estoit à moitié endormie, en eut un tel effroy que se resveillant en sursaut, elle s’escria, Mon Dieu ! l’on luy a arraché la teste. Cette naïve simplicité redoubla fort les risées ; mais cependant Orilan prit une resolution, par laquelle il croyoit bien se mocquer des mocqueurs : Tout d’un temps, il jetta son flambeau à terre, en peine de brusler quelqu’un, et ayant repris son chapeau il le mit sur sa teste, disant, il n’y a respect qui tienne, Mes dames, vous pardonnerez bien à mon rhume ; Lors qu’il se fut ainsi couvert, il y eut quelqu’un qui par <pb n="232"/> mechanceté luy osta encore son chapeau, et l’alla cacher, afin que ce plaisant spectacle durast plus long-temps, mais pource que l’excellence de son naturel estoit de ne point trouver de sujet de fascherie, où les autres se fussent irritez comme d’un grand affront et d’une extréme offence, il n’en fit que rire, et souslevant son manteau au dessus de sa teste, pour la couvrir comme d’un froc , il dit ; Il faut faire de necessité Vertu. Les Dames voyant combien je souffre de maux pour elles, en seront plus touchées de compassion. Alors plusieurs se dirent l’un à l’autre qu’il n’estoit point trop fou, de chercher si bien ses commoditez, et pour luy voulant tourner en railleries à sa mo<pb n="233"/>de, ce qui luy venoit d’arriver, il esleva ses yeux vers sa perruque, qui avoit esté rendu fixe au plancher, pour ce que Geliaste avoit attaché le bout de la corde aux chandeliers du bal, afin qu’elle fust moins veuë. Que pensez-vous que ce soit là, Messieurs ? dit-il alors ; Quoy une perruque commune ? Et ce lieu-cy, et les personnes qui le remplissent n’ont-ils pas quelque chose de surnaturel ? N’est-ce pas icy un Ciel semé d’Astres et de Divinitez ? Ce que vous prenez pour une perruque, et qui en fut jadis une en effect, est maintenant une Comete cheveluë : Il en parut une ainsi à la mort du grand Cesar, et je croy que celle-cy presage de mesme la mienne . Mourons donc, <pb n="234"/> puis qu’il le faut ; mais ne suis je pas desja mort, puis que c’est une partie de moy mesme qui s’est envolée la haut sur la voute Ætherée ?</p>
<p>Il adjousta encore quantité de paroles sur sa mort imaginaire, croyant que cette occasion luy estoit avantageuse en quelque façon, pour monstrer son bel esprit. Enfin une des plus belles Demoiselles de la troupe, dit à Neophile, que l’on avoit tort de traiter si mal ce pauvre homme, et qu’il avoit assez souffert ; Puis se tournant vers Orilan, elle luy dit, je vous asseure, parfait amant, que mes compagnes et moy, nous avons resolu que vous viviez encore, et si vous estes mort nous vous rendons la vie. Geliaste voulut alors s’acorder à la bonté de cette sage <pb n="235"/> fille, et destachant la ficelle où tenoit la perruque, il la fit glisser en bas doucement. Orilan la voyant presque sur sa teste, laissa tomber son manteau sur ses espaules, et la main charitable d’une Dame luy ayda à remettre sa coiffure et en détacha l’hameçon. Son chapeau luy fut aussi rendu, et se voyant apres fait comme un autre homme, tant s’en faut qu’il monstrast quelque ressentiment de ce qui s’estoit passé, qu’au contraire, il fit des remercimens fort humbles à toutes les Dames et les Demoiselles, de ce qu’elles luy permettoient de vivre, et le tenoient quitte et absout de tout ce que l’on luy avoit imputé , leur protestant qu’il les en iroit encore remercier toutes en particu<pb n="236"/>lier chez elles, et seroit eternellement le plus affectionné de leurs serviteurs. Cela fit changer de pensée à ceux qui disoient que Polyandre et Geliaste, avoient eu tort de le traiter de cette façon, puis qu’il ne s’en offençoit pas lui mesme ; Aussi sçavoient-ils bien à qui ils se joüoient, et qu’il n’y avoit point de danger qu’une teste chaude et seiche, comme la sienne, fust mise à l’air quelque temps. Mais comme l’on l’espargnoit autant qu’il eust pû s’espargner luy-mesme, l’on fit conscience à la fin de le persecuter d’avantage, et ces divertissemens furent terminez, n’estant pas possible d’en avoir plus que l’on avoit eu, tellement que la compagnie se separa sur les deux heu<pb n="237"/>res apres minuict. Neophile remena donc chez luy Polyandre et Orilan, et leur fit donner à chacun leur chambre pour reposer.</p>
<p>Le lendemain il estoit plus de dix heures sonnées, avant qu’il prist envie à Neophile de se lever, mais pour Polyandre, il ne crût pas qu’il fust à propos d’estre si long-temps au lict en la maison d’autruy. Orilan ne fut pas moins matinal, mais ce fut pour une autre consideration. Il vint sur les dix heures dans la chambre de Neophile, pour prendre congé(c) de luy, et à cause qu’il le vouloit retenir à desjeuner ou à disner, il luy dit franchement qu’il n’y pouvoit demeurer, et qu’il s’estoit pressé de s’habiller(c) pour s’em<pb n="238"/>ployer à ses fonctions ordinaires, qui estoient d’aller rendre les devoirs à ses maistresses ; Qu’il ne manquoit pas d’affaires alors, les ayant mesmes redoublées, d’autant qu’il avoit presque mis de ce nombre toutes les Demoiselles, qu’il avoit veües au Bal la nuict precedente, renouvellant l’affection de celles qu’il avoit desja aymées, et en conçevant une toute nouvelle, pour celles qu’il avoit veües pour la premiere fois. Et que comme les dernieres affections prevaloient au dessus des anciennes, il estoit presque tenté de violer les loix qu’il s’estoit prescrites, et de ne point aller ce matin là aux paroisses où il estoit en quartier, mais d’aller à celles ou il pourroit voir les nouveaux <pb n="239"/> objets de son cœur : Toutefois qu’il croyoit que comme ces belles avoient veillé tard, elles n’iroient à la Messe ce jour là que sur le midy, de sorte qu’il auroit bien le loisir de les revenir voir. Neophile luy dit, qu’il le plaignoit de se donner tant de fatigue, et qu’il pouvoit disposer de son carrosse le matin, ou prendre un de ses chevaux de selle, mais Orilan luy respondit, qu’il auroit plus de peine de tant monter et descendre, qu’à marcher avec liberté, estant obligé de se trouver en cinq ou six endroits où il alloit tout d’un mesme chemin, et que ce luy estoient autant de stations Amoureuses . Polyandre arrivant dans la chambre à la mesme heure pour donner le bon <pb n="240"/> jour à Neophile ; Orilan luy demanda s’il vouloit l’accompagner, pour estre témoin des plus belles avantures du monde, et commencer son aprentissage en Amour, sous le meilleur Maistre de la terre. Il luy dit qu’il le prioit de l’en excuser pour l’heure, d’autant qu’il ne vouloit pas abandonner Neophile, qui souhaitoit de s’entretenir encore avec luy quelque temps.</p>
<p>Ils laisserent donc partir le parfait Amant, qui s’en alloit faire ses courses. Cependant Neophile se leva, et discourut avec Polyandre jusques à prez de midy, qu’il le fit descendre dans la salle, où Æsculan avoit accoustumé de disner. Il y estoit desja avec quelques gens qui d’ordi<pb n="241"/>naire venoient manger à sa table. Neophile introduisit Polyandre aupres de luy, et luy dit beaucoup de choses à sa recommandation, mais cela estoit superflu, d’autant qu’à son nom seul, ce vieillard qui estoit consommé dans l’intrigue du monde, sçavoit qui il estoit, et ne manqua pas de luy faire toutes les civilitez qu’il estoit possible, luy témoignant la satisfaction qu’il avoit que son fils joüist d’une si bonne conversation. Polyandre estoit un homme qui busquoit fortune, où il pouvoit, et ayant trouvé l’occasion d’entrer dans quelques partis où il y avoit à gagner, il s’y estoit mis sans difficulté ! Quoy que l’on s’imaginast que la seule affection de sa patrie luy eust fait <pb n="242"/> quitter la Cour, c’estoit avec cela le desir de regler les affaires qu’il avoit en sa Province, lesquelles prenans un bon train, il s’estoit disposé à revenir. Au reste, il se rendoit propre à tout, et ne se bornoit pas à ne se mesler que des Finances. Quant à Æsculan, veritablement il avoit quelque sorte d’esprit, selon la maniere du siecle, mais il avoit cela de particulier, que lors qu’il croyoit seulement pouvoir gagner un teston, il s’y precipitoit avec une ardeur incroyable. Ayant donc oüy parler du grand progrez que Polyandre avoit fait en son païs, estant d’humeur à tout embrasser, et pource qu’il avoit d’autres affaires, qui dependoient de celle-cy, il luy offrit beaucoup plus qu’il ne devoit jamais esperer <pb n="243"/> pour luy ceder ses droits, et comme Polyandre estoit extrémement fin, il fit le froid d’abord, et protestoit de ne s’en vouloir point desister, mais c’estoit pour l’attraper plus subtilement.</p>
<p>Le couvert fut mis quelque temps apres pour le disner où l’on connut qu’à quelque jour que ce fust, l’on faisoit tousjours là des festins d’apareil. Les entretiens furent divers et interrompus pendant les divers services, mais au dernier comme l’on ne mangeoit plus guere, les discours se faisant plus longs, un Gentil-homme demanda à Neophile s’il n’avoit point ouy parler, de ce qui estoit arivé à la belle Cephize, le jour precedent, Neophile repartit, qu’il l’avoit veuë a Luxem<pb n="244"/>bourg  l’apresdinée, mais qu’il avoit ouy dire au bal qu’elle avoit esté enlevée depuis, avec sa cousine Myrtille, par Valere, et Cleodeme. Il est vray, dit ce Gentil-homme, que l’on crût cela hier par toutes les compagnies, mais l’on a esté détrompé(c) ce matin. Æsculan luy dit alors qu’il le prioit de leur conter cette nouveauté ; Et voicy comme il en parla.</p>
<p>HISTOIRE DE CEPHIZE, DE VALERE[,] DE LYCIAN ET DE CLEODEME.</p>
<p>ENTRE le grand nombre de ceux qui ont voulu brusler des beaux feux de Cephize, Lycian et Valere, se sont faits le plus remarquer, non seu<pb n="245"/>lement par leurs longues poursuittes, mais par les grands temoignages de passion, qu’ils luy ont rendus. Il seroit trop long de racompter icy toutes ces choses, et mesme je croy que vous ne desirez d’aprendre que ce qui est arrivé plus recentement ; Toutesfois il en faut prendre la cause d’un peu loing. Vous sçaurez donc que Cephize ayant fait faire son portrait au naturel, il y a environ quinze mois, Valere qui le sçeut, donna charge au peintre de le faire aussi en petit sur une ovalle de cuivre, afin qu’il le pust garder en secret. Mais Cephize retira si tost l’original, que l’on ne pût en faire de copie, soit qu’elle le fist par impatience de l’avoir, ou d’autant qu’elle <pb n="246"/> estoit de celles qui ne veulent point que leurs Amans portent ailleurs leur image que dans leur cœur, et qui aprehendent qu’elle soit mise en evidence à tout le monde ; Tant y a qu’elle fut cause que Valere se vid hors d’esperance d’executer son dessein. Il jugeoit impossible d’oster un tableau d’une chambre où il y avoit tousjours quelqu’un : Il ne connoissoit aussi personne qui eust le credit de l’emprunter ; Mais enfin il s’avisa de trouver quelques deffaux à l’habit, que l’on prit pour veritables, jusques à dire qu’il les falloit corriger. Parce moyen Cephize consentit de renvoyer le tableau chez le Peintre, et alors Valere le sollicita d’accomplir ce qu’il luy avoit promis. Il com<pb n="247"/>mença donc d’y travailler. Mais Cephize curieuse de voir ce qu’il avoit reformé, le vint voir un jour et le surprit, lors qu’il faisoit ce portrait en petit. Comme elle luy eut demandé pourquoy il prenoit cette peine, il respondit que c’estoit pour se contenter soy-mesme, et que c’estoit une piece à garder en memoire d’elle. Si cela est, reprit elle, je vous suplie donc de ne vous en deffaire jamais, que ce ne soit moy qui vous la demande, ou quelqu’un de nostre parenté, ou de nostre maison, sans en donner copie à personne ; et je verray bien si vous me tiendrez parole. Le Peintre fut contraint de luy promettre cecy, mesmes avec des sermens, de sorte que Valere pensant retirer de luy cét ouvrage, il <pb n="248"/> luy dit les defenses qu’il avoit receües, lesquelles il ne vouloit point transgresser. Valere qui est homme modeste, ne desira point le forcer, et luy dit seulement, qu’au moins il le prioit, que s’il ne vouloit pas se dessaisir de cette piece, il ne luy en refusast point la veuë à toutes les fois qu’il iroit chez luy, afin que cela le consolast autant ou à peu pres, que s’il l’eust euë en sa possession. Ce pauvre Amant fut long temps à joüir de ce bien imaginaire, qui luy faisoit rendre des visites au peintre, plus frequentes qu’il n’avoit accoustumé ; mais il arriva que Lycian y alla aussi un jour, et qu’entrant au cabinet, il trouva une armoire ouverte, où il vid ce portrait qui luy donna dans la veuë, <pb n="249"/> ayant reconnu aussi-tost que c’estoit l’abregé d’un plus grand, qui avoit esté fait pour Cephize et qu’elle avoit dans sa chambre. Il en demanda une copie, avec de grandes offres, mais il ne put rien obtenir de cet homme, qui ne vouloit pas violer ses sermens, ny desobliger Cephize. Comme les Amoureux sont soupçonneux d’ordinaire, et rencontrent bien quelquefois en leurs soupçons, il s’alla imaginer que c’estoit Valere qui avoit fait faire cecy, et pour le sonder, il luy dit depuis, qu’il avoit veu chez un tel peintre, un portrait de Cephize, qui estoit miraculeux, et qu’il s’estoit figuré que c’estoit pour luy. Valere respondit qu’il n’estoit pas si heureux, et qu’il ne croyoit point <pb n="250"/> que si l’on avoit fait quelque portrait de Cephize, ce fust pour autre que pour elle mesme. N’en ayant pû tirer autre chose, il retourna voir le Peintre, auquel il fit tant de questions, qu’il connût que ce portraict n’avoit pas esté commandé premierement par Cephize, mais qu’elle luy avoit pourtant deffendu de le donner à autre qu’à elle, ou à des personnes qui viendroient de sa part. Là dessus il pensa à tous les artifices imaginables pour avoir ce tresor pretieux. Il fit vestir expres un Laquais des livrées de la maison de Cephize, et ayant contrefait une lettre de sa part, adressante à ce Peintre, par laquelle il estoit prié de mettre le portrait entre les mains de ce garçon, il <pb n="251"/> la luy donna à porter avec cinq pistoles pour le payement. Le Peintre recevant l’argent et voyant la lettre ne fit point de difficulté de donner le portrait, et par ce moyen Lycian en fut le possesseur. Il devoit se contenter de garder ce bien secrettement, mais il ne crût pas que son bon-heur fust parfait s’il ne causoit aussi de la jalousie à son rival, ayant monstré ce portrait à un homme de sa connoissance, afin qu’il luy dist qu’il estoit entre ses mains. Lors que Valere le sçeut, il pensa mourir de despit : Il avoit perdu alors toute la consolation dont il joüissoit, quand il ne pouvoit voir Cephize, se contentant d’aller contempler son image. Ce que sa passion luy suggera d’abord, fut d’al<pb n="252"/>ler faire des reprimendes et des menasses au Peintre, pour son incivilité et son indiscretion, et mesme pour sa perfidie, de luy avoir refusé plusieurs fois ce qu’il avoit donné si librement à un autre, contre tout ordre de justice, veu qu’apres la personne à qui ce portrait ressembloit, il ne pouvoit apartenir à qui que ce fust, si justement qu’à luy, puis qu’il avoit esté fait par son moyen, et qu’il avoit pris tant de peine pour venir à bout de cette entreprise. Le Peintre pour sa justification montra la lettre de Cephize, qu’il dit luy avoir esté aportée par un des Laquais de son pere. Valere se doutant de quelque fourbe, voulut pousser cette affaire jusqu’au bout : Il prend cette lettre et la va <pb n="253"/> montrer à Cephize. Elle asseure qu’elle ne l’a point escrite et fait voir que l’escriture en est assez esloignée de la sienne. Elle envoye aussi vers le Peintre tous les Laquais de chez elle, pour reconnoistre celuy à qui il avoit donné le portrait ; Mais il avoüa que ce n’estoit à aucun d’eux, tellement que la tromperie estoit manifeste. L’on ne crut point qu’elle eust esté inventée par autre que par Lycian, puis que l’on certifioit que l’on luy avoit veu ce portrait ; Cephize fort en colere, protesta qu’elle le vouloit r’avoir et dit à Valere, que puis qu’il s’entremettoit volontairement de cette affaire, elle le prioit encore de contraindre Lycian à luy restituer cecy. Depuis Valere <pb n="254"/> ne le voyoit en aucun lieu qu’il ne l’en pressast, et s’il eust esté homme d’espée, ils se fussent battus plusieurs fois pour ce sujet. Mais la mort du pere de Cephize, et le trouble de sa maison ayant donné diverses pensées à ses Amans, cela s’est assoupy pour quelques mois, jusqu’à ce que Valere rentrant dans ses premieres fantaisies a encore poursuivy Lycian de rendre le portrait, ce qu’il a enfin accordé, il y a quelques jours, jurant à Valere qu’il le rendroit en sa presence à Cephize mesme, ou dans la foire, ou à la promenade. Valere en estoit ravy, se persuadant que Cephize luy en feroit present, pour recompense de ses peines. Lycian l’avoit donc porté hier sur soy, estant au jardin de <pb n="255"/> Luxembourg  où Cephize se devoit trouver. Or parmy les inquietudes où il estoit, il eut ce mal-heur de le laisser tomber sans y penser, en tirant quelque chose de sa poche, mais incontinent apres, il eut ce bon-heur de le retrouver entre les mains d’un autre homme auquel il l’osta, puis il s’en courut chercher Cephize, qu’il trouva avec sa Cousine Myrtille, et Valere qui les accompagnoit. Ayant salüé Cephize, il luy dit, j’obey à vos commendemens, quoy qu’ils soient à ma ruïne. Je vous rends ce portrait que vous m’avez jugé indigne de garder. D’autant seray-je plus mal-heureux si vous ne le voulez r’avoir, que pour le donner à un autre, ce qui sera une visible preuve du <pb n="256"/> mespris que vous faites de moy, Cephize reprenant alors le portraict et le serrant aussi tost, luy jura qu’elle le romproit plustost que de le donner à qui que ce fust, et cela luy devoit estre une espece de consolation. Alors voyant Valere s’arrester à Myrtille, il voulut prendre l’occasion de parler de son Amour à Cephize, mais elle avoit depuis peu une telle aversion pour luy, qu’elle ne le pouvoit souffrir ; de sorte qu’il ne reçeut que des responces qui le mirent hors d’espoir, et luy firent croire qu’il manqueroit de courage, s’il demeuroit plus longtemps aupres d’elle. Lors qu’il se fut retiré, elle fut ravie d’estre dépestrée de cét Amoureux importun ; et faisant un bon accueïl à <pb n="257"/> Valere il sembloit qu’elle le voulust favoriser plus qu’aucun autre. Elle luy tesmoigna mesme tant de confiance qu’elle luy dit, avec une affection qui sembloit faire voir du feu dans ses yeux ; Monsieur, nostre tres-cher, je vous prie faites nous une faveur à ma Cousine et à moy : Prestez nous vostre carrosse pour aller jusques icy prez : Nous ne voulons pas nous servir de celuy de ma mere. Je n’ay rien dont vous ne puissiez disposer, dit Valere ; Mais encore où allez-vous ? Ne puis-je estre de la partie ? Ce n’est pas chose de grande consequence, reprit-elle, nous voulons seulement aller à l’entrée de la foire, querir une dentelle que nous marchandasmes hier. Ma mere est là <pb n="258"/> avec des Dames, si embarrassée dans ses discours , que nous serons revenuës avant qu’elle ait pris garde à nostre depart. Alors qu’elle ne nous verra point, elle croira que nous nous promenons dans la grande allée, où il n’y a guere que la jeunesse qui aille, tandis que la vieillesse se repose. En tout cas, je luy ay desja parlé tantost de nostre dessein ; Un si petit voyage ne merite pas de l’en importuner encore une fois ; Nous en avons eu un congé assez ample. Mais pensez-vous aller toutes seules ? reprit Valere ; Comment vous pourriez-vous tirer de la foule de cette sorte(c)  ? Vous agrerez, s’il vous plaist, que je vous serve en cecy. En disant cela, il la prit par la main, et Cephize le souffrit, ne <pb n="259"/> croyant pas le pouvoir empescher honnestement. Ils gagnerent ainsi une allée du bois, et prenant un destour, furent bien-tost hors de veuë de la compagnie qu’ils laissoient.</p>
<p>Comme ils estoient prests de sortir, ils rencontrerent Cleodeme intime amy de Valere, qui dés long-temps avoit quelque affection pour Myrtille. Il s’arresta à eux pour leur demander où ils alloient, et s’il seroit receu à les accompagner, pource qu’il voyoit que Myrtille marchoit seule. Cephize ne le rebuta point, tellement qu’il donna la main à sa Cousine, et leurs Laquais ayans fait aprocher le carrosse de Valere, ils y monterent tous quatre. Ils eurent quelque peine à se des<pb n="260"/>barasser d’un si grand nombre de carrosses qui estoient là encore, et enfin comme le cocher alloit prendre le chemin de la foire, Cephize dit franchement à Valere ; Je vous prie, Monsieur, dites luy qu’il prenne le chemin du pont neuf , et puis nous aviserons où nous irons de là ; Il faut que je vous confesse que nous ne sommes pas montées icy pour une si petite traite que vous pensiez. Cet Amant la voulant contenter en toutes choses, commanda donc à son cocher qu’il allast où elle disoit, et ils y furent bien tost : Mais pensant à ce changement de chemin et à ce desguisement, il fut un peu surpris, pour ne pouvoir comprendre le dessein de ces Demoiselles ; Toutefois <pb n="261"/> lors qu’ils furent au delà de l’eau il parla ainsi à Cephize ; C’est donc icy qu’il faut que vous declariez en quel lieu vous voulez que l’on vous meine. Je suis prest à vous obeïr en peine d’y perdre mille vies, si je les avois. Alors Cleodeme voulant aussi témoigner son affection dit, Pour moy je suis de ce sentiment, et n’en puis avoir d’autre, par l’interest que j’y prens de toutes parts, quoy que je ne sçache point encore où il faut aller, ny ce qu’il est question de faire. Nous sommes extremement heureuses, reprit Cephize en riant, d’estre sous la protection de deux Chevaliers si genereux : il n’y aura point d’avanture si difficile, que nous ne la mettions à fin  : Mais s’ils veulent <pb n="262"/> que leur courage soit d’autant plus remarquable, qu’ils ne nous pressent donc point de leur dire où est nostre but, et qu’ils viennent aveuglément sans y songer d’avantage, d’autant que s’ils sçavoient precisement où nous allons, ce soin détourneroit nostre joye, et quoy qu’ils en disent, ils seroient touchez de quelque aprehension pour les perils où nous les allons exposer. En disant cecy, elle continuoit ses risées que Myrtille accompagnoit des siennes, ce qui faisoit croire aux deux amis qu’elles n’alloient pas en lieu fort dangereux ; Neantmoins ils ne leur faisoient point paroistre leurs pensées, pour se monstrer discrets et obeïssans, et alors Cephize ayant dit elle mes<pb n="263"/>me au Cocher, qu’il les menast hors la porte saint Anthoine , il prit ce chemin là, et Valere n’en disant aucune chose eut pourtant mille diverses resveries dans l’esprit, estant assailly de toutes les inquietudes et de tous les doutes où l’on se puisse trouver.</p>
<p>Il ne se pouvoit aucunement figurer où Cephize vouloit enfin aller, et tantost il en jugeoit une chose et tantost une autre. D’avoir ainsi quité sa mere, sans luy rien dire, cela luy sembloit une vraye fuite, et il s’imaginoit quelquefois qu’elle l’avoit maltraitée, et qu’elle se vouloit refugier chez quelqu’un de ses parens ou amis. Il pensoit aussi que peut estre elle luy avoit demandé congé, auparavant qu’il l’eust abor<pb n="264"/>dée, et qu’elle alloit pour elle ou pour sa cousine, en quelque affaire ou sollicitation qu’elle ne luy declaroit pas, d’autant qu’elle prenoit plaisir à le mettre en peine. Mais d’un autre costé, il se representoit, que si elle eust eu quelque commission de la part de sa mere, elle auroit retenu quelque autre carrosse que le sien, et ne luy auroit pas dit d’abord, qu’elle ne vouloit aller qu’à la foire. Cette feinte le troubloit, mais fort doucement ; Car il conjecturoit de là, que sa mere ne sçavoit rien de tout cecy. Comme l’on croid facilement ce que l’on desire, son Amour luy faisoit imaginer, qu’elle avoit possible envie qu’il l’enlevast et qu’elle vouloit descendre en quelque <pb n="265"/> lieu, où il auroit tout pouvoir de luy montrer sa passion, et mesme d’en receuillir les fruicts ; Mais enfin en quelque lieu qu’elle le fist aller, il croyoit n’estre jamais mal heureux avec elle. Il ne pensoit plus à l’importuner de luy donner son portrait, veu qu’il avoit le vray original entre ses mains, esperant de la posseder bien tost. Quant à Cleodeme, il estoit tout estonné de cette desbauche de deux filles, qui s’en alloient ainsi librement avec deux hommes : Mais quoy que ce fust, comme l’esprit des hommes du Monde se porte plutost à la joüissance de toute sorte de delices, qu’à se reigler par les plus estroittes loix de l’honneur et de la vertu, Il ne pensoit guere à les <pb n="266"/> reprendre de la faute qu’il s’imaginoit qu’elles faisoient, puis qu’il y vouloit adherer et la commettre avec elles ; Toutefois à peine croyoit-il à ce qu’il voyoit, tant il estoit ravy de se trouver aupres de Myrtille, qui escoutoit ses discours plus favorablement qu’elle n’avoit accoustumé. O que voila deux Amans heureux, de voir que leurs Maistresses se sont rangées volontairement souz leur pouvoir. Il n’avoit point fallu suborner les servantes de la maison, en leur faisant des presens pour les introduire chez elles ; Il n’avoit point fallu contrefaire des clefs, ny se servir d’eschelles de cordes, pour les tirer dehors ; mais elles estoient venuës entre leurs mains, sans soin, sans fati<pb n="267"/>gue, et sans despence. Où vid-on jamais une fortune si belle et si favorable ? Mais avant que d’en faire un jugement entier, attendons un peu la fin de cette avanture.</p>
<p>Quand le carrosse fut dans le faux-bourg, Cephize dit au Cocher qu’il les menast à une nouvelle Religion de filles qui estoit là aupres, et lors qu’elle se vid dans la Cour, les portieres estant abaissées, elle ne fit qu’un saut jusques en bas, et Myrtille la suivit. Alors Cephize, ayant fait une grande reverence à Valere, et autant à Cleodeme, elle leur dit, Messieurs, je vous remercie tres-humblement, de la faveur que vous m’avez faite, et m’en souviendray toute ma vie. Je m’en vay main<pb n="268"/>tenant en lieu où si je n’ay le pouvoir de vous en recompenser selon les desseins ambitieux de ce Monde cy ; Je tascheray de vous attirer les benedictions de l’autre par mes prieres. Se tournant apres vers la porte du cloistre, une Touriere qui n’attendoit que sa venuë, l’ouvrit promptement : Elle y entra avec sa Cousine, puis elle fut refermée aussi-tost. Là dessus je vous laisse à juger en quel estat furent nos Amoureux, et s’ils ne furent pas honteux en eux mesmes, d’avoir esté trompez si notablement, et de se voir tombez du faiste de la Gloire et de la Felicité, jusqu’au centre du malheur et de la confusion. Ils heurterent plusieurs coups à la porte du Convent, pour sçavoir <pb n="269"/> si ces Demoiselles(c) ne reviendroient point. Enfin la Touriere leur vint dire, qu’ils ne devoient pas se persuader, qu’elles fussent venuës-là pour simple visite ; et qu’elles avoient dessein d’y passer le reste de leurs vies. Ils demanderent à leur parler seulement au travers des grilles, mais l’on leur dit, que l’on ne le permettroit point et qu’elles ne le desiroient pas aussi. Ils se plaignirent de ce qu’ils ne sçauroient que dire à la mere de Cephize, qui les querelleroit de ce qu’ils ne luy rameneroient pas sa fille et sa niepce, mais l’on leur asseura que l’on leur manderoit qu’ils les avoient laissées en bon lieu. La nuict estant desja venuë alors, ils furent contraints de se retirer, <pb n="270"/> et se dirent l’un à l’autre que Cephize et sa compagne leur avoient bien declaré la verité, leur asseurant qu’elles alloient en lieu qui leur donneroit de l’aprehension s’ils le sçavoient, veu qu’en effet leur amour n’en devoit tant craindre aucun, que celuy où elles s’estoient enfermées. Ce furent là leurs melancholiques entretiens, ausquels ils adjousterent qu’ils avoient merité d’estre ainsi punis, pour avoir eu des pensées trop libres de ces deux filles, sans que leur vie precedente leur en eust jamais donné de sujet. Cependant comme quel-qu’un les avoit veus monter en carrosse avec ces deux Demoiselles, l’on l’avoit esté dire à Eranthe, mere de Cephize, qui estoit fort en peine de <pb n="271"/> sa fille et de sa niepce, et qui dés le matin a fait informer contre eux, comme contre des ravisseurs. Le bruit courut hier au soir à la foire, qu’elle les avoit perduës, et que ces deux hommes les avoient enlevées : C’a esté la croiance de chacun, jusques aujourd’huy ; qu’ils ont esté chez Eranthe luy declarer le lieu où ces Demoiselles avoient voulu qu’ils les menassent. Aussi tost qu’elle les a veus elle a mis ordre que l’on allast querir des Archers pour les arrester, ne voulant rien croire de ce qu’ils disoient : Mais dans cet instant elle a receu une lettre de sa fille, par laquelle elle luy a mandé, que le mespris qu’elle fait du Monde l’a obligée à se retirer dans le Cloistre, et qu’elle <pb n="272"/> ne doit point trouver estrange si elle la fait sans luy en demander congé au paravant, pource qu’elle sçait bien qu’elle ne l’eust pas obtenu, et qu’au contraire, elle eust oposé tous les obstacles qu’elle eust peu contre son dessein ; Qu’elle ne doit point trouver mauvais non plus, si elle s’est servie du carrosse de Valere pour s’en aller, d’autant qu’elle ne pouvoit en trouver d’autre dans cette occasion, et qu’elle n’avoit pas pris le sien, pour ne l’en point incommoder, et à cause aussi que leur Cocher ne l’eust pas voulu mener si loin en son absence. Qu’au reste, si Valere et Cleodeme l’ont accompagnée, elle ne s’en est peu defendre, joint qu’il n’y a rien à reprendre aux mœurs de <pb n="273"/> ces deux hommes. Ils n’ont osé conter alors comment ils furent hier trompez : Neantmoins Eranthe leur a reproché, que pour quelque chose que ses filles leur ayent dites, ils ont eu tort de les emmener sans l’en advertir. Mais Valere l’a(c) apaisée en asseurant qu’il croyoit que Cephize luy eust demandé congé ; et luy eust rendu tous les devoirs d’une fille obeïssante. Enfin quoy que c’en soit, elle leur a promis de cesser les poursuites de Justice contre eux, et a tourné toute sa colere contre les Religieuses, qui à ce qu’elle dit, ont gagné l’esprit de sa fille, un jour qu’elle alloit visiter une de ses amies, qui s’est aussi recluse dans leur maison. Elle est partie tantost pour l’aller reque<pb n="274"/>rir, avec quelques uns de ses parens, voulant à toute force que ces Religieuses la rendent ; mais l’on croid qu’elle y perdra ses peines, si Cephize a une ferme volonté de demeurer en ce lieu : car si l’on pense violenter les inclinations des enfans, quand elles sont bonnes et justes, l’on n’est point appuyé dans cette entreprise. Il n’y a personne qui puisse sçavoir plus de nouvelles que moy, de toutes ces affaires là, ayant apris ce que j’en vien de dire, de la bouche mesme de Valere, qui est de mes amis, et dont je sçay toutes les diverses fortunes.</p>
<p><pb n="275"/> LORS que ce recit fut achevé, chacun demanda à celuy qui l’avoit fait, s’il ne sçavoit point les raisons de la prompte resolution de Cephize, et d’une telle retraicte, mais quoy qu’il se fust vanté d’estre fort sçavant en cecy, il n’en peut pourtant rien dire, pource que c’estoit une chose que Valere ne sçavoit pas encore luy mesme. Là dessus suivant ce que l’on avoit ouy dire de cette fille, l’on crût qu’outre la devotion, le dégoust qu’elle avoit du Monde, venoit de n’y estre pas en l’estat qu’elle eust desiré, ses ambitions n’estans pas petites, et méprisant ceux qui la recherchoient alors, pource qu’ils n’estoient pas de si haute qualité comme elle eust voulu. Il y avoit là un hom<pb n="276"/>me à soutane  qui donnoit son jugement de tout, comme s’il eust esté estably arbitre de tous les differens des compagnies. C’estoit Gastrimargue, homme qui vouloit passer pour docte, lequel s’estant acquis quantité de connoissances dans Paris, alloit tantost disner chez l’un, et tantost chez l’autre, et croyoit estre par tout fort necessaire . Il dit alors avec un sousris d’assez mauvaise grace  ; Que Valere et Cleodeme, estoient des Amans dont le Thorax et les visceres  sembloient estre congelez d’un souffle Septentrional, et qu’ils ne devoient jamais laisser eschaper leurs Nymphes des rets Cupidoniens : Mais qu’ils les y devoient enveloper par leurs blandices  ; Que Jupiter ayant ravy Eu<pb n="277"/>rope[,] Pluton Proserpine, et Pâris Helene, ils n’avoient point esté si insipides  de les laisser aller ; Qu’aussi la pluspart des obmissions , et transgressions humaines, se faisoient faute de bonne erudition et litterature, et que des Autheurs tres-approuvez et Classiques apprenoient aux Amoureux, ce qui leur competoit  et leur estoit idoine , aussi bien qu’aux autres genres d’hommes . En suite, il cita des vers Latins et des Grecs à foison, sans s’informer si la pluspart de ceux qui estoient là les entendoient : Mais il estoit possible fort aise, que l’on n’y comprist aucune chose, pource qu’ils estoient alleguez si mal a propos, que cela faisoit un sens confus, qu’il estoit mal-aisé de desbroüiller ; Il cro<pb n="278"/>ioit que cela n’importoit en rien, pourveu que cela servist à le faire paroistre sçavant. Il sembloit aussi qu’il eust peur d’oublier toutes les autoritez qu’il sçavoit, et qu’il eust dessein de les reciter à toutes les fois qu’il se trouvoit en compagnie, comme les Escholiers repetent les leçons de toute une semaine. Polyandre eust pris grand plaisir à le contrepointer, mais il pensa qu’il ne le falloit pas faire pour cette premiere fois, qu’il se trouvoit à la table d’Æsculan, qui par une bonté naturelle, aplaudissoit quelque fois à ce que disoit ce Maistre Pedant, quoy qu’il n’entendist ny son Grec ny son Latin, non pas mesme son mauvais François, qui n’estoit que du Latin escorché ; Car ce <pb n="279"/> bon homme n’avoit jamais estudié qu’au nombre d’or .</p>
<p>Quand la nappe fut levée, Polyandre voulant gagner entierement l’esprit de Neophile, le tira à part et luy dit ; Il me semble, Monsieur, pour vous dire la verité, que lors que l’on vous parle de Cephize, vous avez bien de la peine à moderer vostre contenance, principalement en la presence de Monsieur vostre Pere, à qui vous voulez que vos secrets soient cachez. Je sçay que cette beauté a esté la premiere flamme qui vous à touché, et que sa connoissance est presque aussi ancienne en vous que l’usage de la raison. Il est vray, dit Neophile que nos peres et nos meres ayant esté bons amis, j’ay passé plusieurs <pb n="280"/> journées aupres d’elle dés mon enfance, et je ne vous cele point, qu’elle ne m’ayt plû d’avantage que tout ce que je voyois alors, mais dés qu’elle a eu douze où treize ans, tant d’Amoureux se sont venus ranger dans ces beaux liens, que j’ay creu qu’il n’y auroit plus de place pour moy. Dites plustost, reprit Polyandre, que vous l’avez quitée pour penser à des choses qui vous estoient alors plus utiles, ayant esté mis incontinent apres hors de ceans, pour vaquer avec plus d’assiduité à l’estude des bonnes lettres, où vous avez fait tant de progrez ; Et si depuis quelques années que vous estes de retour, vous n’estes point rentré dans vos premieres pensées, c’est que <pb n="281"/> de nouveaux objets vous ont arresté, et que le pere de Cephize ayant laisse à sa mort des affaires aussi malencontreuses, que celles du vostre sont prosperées, vous vous estes persuadé qu’il n’y avoit que de l’incommodité à souffrir de ce costé là. Cependant il est certain que Cephize a eu grand regret de vous perdre, comme de la vraye resource de sa fortune. Je le sçay pour avoir eu plusieurs entretiens avec elle, luy ayant esté fort familier, et il faut que je vous declare, que m’ayant parlé du petit portrait que le Peintre avoit fait en secret, dont elle ne vouloit pas que Lycian ny Valere, ny aucun autre de ceux qui la voyoient en ce temps-là, fust possesseur, je luy dy, que je souhaitois que cette <pb n="282"/> piece exquise, tombast entre les mains de Neophile, et que de tous ceux qui pouvoient pretendre à ce bien, vous estiez le seul que le merite en rendoit digne. Je vous confesse qu’elle me repartit, qu’elle vous auroit tenu pour accomply en toute sorte de perfections, si vous n’eussiez point manqué de constance : Surquoy je luy dis, que si ce portrait ne servoit à vous confirmer dans vostre affection ancienne, il serviroit à vous en faire ressouvenir ; Et depuis elle me laissa la liberté de le retirer du Peintre quand je voudrois ; et elle fut fort ayse de s’estre advisée auparavant de luy encharger, qu’il ne le donnast qu’à quelqu’un de sa maison, où à quelqu’un de ses parens ; car je suis l’un <pb n="283"/> et l’autre, puisque j’ay demeuré quelque temps avec feu son Pere, et que je luy touche aussi de parenté à cause de sa mere. De vray elle ne m’ordonnoit pas ouvertement que je vous fisse present de son portrait, ny mesme que je vous le fisse voir, mais elle consentoit tacitement à tout ce que je trouverois le plus à propos ; Et pour moy je croyois que comme il y avoit long temps que vous ne l’aviez veuë, vous seriez blessé de nouveau, par des attraicts qui estoient augmentez en elle, et que la veuë seule de cette belle peinture, vous feroit souhaiter de voir le visage qu’elle representoit. J’avois donc resolu de m’aquerir l’honneur de vostre connoissance, pour rendre un si <pb n="284"/> bon office à Cephize ; Et j’y estois encore porté par un desir vehement, de faire quelque chose qui vous peust plaire, afin que vous conneussiez le zele que j’ay à vous servir, depuis que je sçay ce que vous valez : Mais il est arrivé par mal-heur, que deslors je cessay d’aller en la maison de Cephize, pour quelque differend qui survint entre son pere et moy, touchant nos affaires communes, et que d’ailleurs ayant esté pressé de m’en aller en mon pays, je ne retiray point ce portrait, dont Lycian s’est emparé depuis, comme vous avez entendu, quoy qu’il vous fust destiné. Voila ce que j’avois à vous dire de la bonne volonté de ma Cousine Cephize, qui s’est tousjours tournée(c) devers <pb n="285"/> vous. Vous pouvez adjouster au nombre de vos trophées, cette liberté vaincuë, et je ne pense pas que vous vous trompiez, quand vous croirez que vous avez esté aimé d’une fille, qui ne pouvant posseder dans le Monde ce qu’elle y desiroit, qui estoit vostre affection, en est sortie volontairement. C’est le secret que l’on ignore et que j’ay gardé pardevers moy, faisant semblant de douter comme les autres du sujet de sa retraite.</p>
<p>Polyandre disoit ces choses, pour flatter Neophile, et contenter la vanité d’une personne, qui cherchoit de tous costez dequoy se satisfaire. La plus grande partie de ce qu’il disoit estoit inventé à plaisir selon l’occasion, comme <pb n="286"/> il se monstroit ingenieux en toutes matieres, et principalement en celle-cy, où il faut croire qu’il tendoit à ses fins. Neophile luy alloit faire quelque responce pleine d’une humilité affectée, et peu veritable ; mais ce discours fut interrompu par la venuë de Musigene, qui avoit demandé à parler à luy. Estant instruit aux civilitez de la Cour, il fit deux profondes reverences à l’entrée de la salle, et une autre encore au milieu, et une autre en se tournant vers Æsculan ; Les tirades de ses pieds faisoient tant de bruit, que chacun se retourna d’abord, et possible le faisoit-il aussi afin que l’on prist garde à sa venuë, en quoy il ne fut point frustré de ses intentions ; car il n’y eut là per<pb n="287"/>sonne qui ne le considerast attentivement, pour les choses remarquables qui estoient en luy. En se baissant si bas ses cheveux qui estoient longs se separoient de sa teste par grands filets, ainsi que la corde d’un niveau, pour garder les loix naturelles, qui conduisent chaque chose en droite ligne au centre de pesanteur. L’on nous pardonnera si en parlant d’un excellent Autheur, nous usons de similitudes et d’aplications sçavantes . Son habit qui n’estoit pas devenu meilleur que le jour precedent, estoit caché d’un manteau de moindre prix, que celuy qui luy avoit pensé causer tant de honte ; Et s’il n’estoit que de drap, quoy que ses chausses fussent de velours, et le <pb n="288"/> pourpoint de satin, c’estoit pour monstrer que l’harmonie du Monde est composée de plusieurs choses diverses. Celuy de velours qui avoit esté long temps le fidelle compagnon de ses chausses, s’estoit trouvé si usé depuis quelque mois, qu’il eust eu besoin de chercher une couverture pour soy, sans en servir à autruy, et il verifioit le dire commun des Sages, Que toutes choses d’icy bas sont en perpetuel changement, et sont sujettes à prendre fin . Au reste nostre Poëte s’estoit rendu le plus propre qu’il luy avoit esté possible, pour ce jour de ceremonie, et ayant esté aborder Neophile, il luy dit, que le bon acueïl qu’il luy avoit fait le soir precedant, luy avoit donné la <pb n="289"/> hardiesse de luy venir rendre ses devoirs chez luy, et si tost que Neophile luy eut reparty, qu’il luy estoit obligé de la peine qu’il prenoit, il le suplia que par son moyen, il eust l’honneur de saluër Monsieur son Pere, et luy presenter une petite Ode, qu’il avoit faite à sa loüange. Ayant desir que la rencontre de Neophile luy servist à quelque chose, il avoit veillé toute la nuit, non pas pour composer cette piece, mais seulement pour la mettre au net, car il ressembloit ces Artisans qui lors qu’ils n’ont point de besogne de commande, s’occupent à en faire quantité de toute sorte, pour les occasions ; et il faisoit aussi comme ces Fripiers qui ont des habits de toutes couleurs, et <pb n="290"/> de toutes modes, et les estrecissent ou les élargissent selon les personnes qui en ont affaire. Dedans son grand loisir, il avoit composé des Poëmes, des Odes et des Sonnets, pour des Princes conquerans, des Prelats devots, des hommes de robe sçavans et gardans la Justice, et pour des Financiers, à qui outre la loüange de fidelité, et de sincerité, dans le maniment de leurs charges, il attribuoit la gloire de posseder toutes les Vertus Morales et les Politiques, et toute la bien-seance du Monde  ; et peut-estre n’y avoit-il aucun genre d’hommes à qui il donnast de plus grands Eloges, pource qu’il n’y en avoit point qui eussent meilleur moyen de les payer. Il ne faisoit que mettre un nom pour <pb n="291"/> un autre, et adjouster quelques circonstances, ce qui ne dependoit que du changement de trois ou quatre vers, et puis apres l’ouvrage estoit tel qu’il luy falloit, quand c’estoit besogne pressée. Quitte, pour en refaire un autre apres, s’il en avoit besoin, pour quelque personne de mesme condition. Or il estoit assez ordinaire à Æsculan, de recevoir de tels presents ; Comme les richesses eslevent les hommes en quelque sorte, jusques au degré des plus grands Seigneurs, l’on luy avoit mesme dedié des Livres, qui est un honneur que plusieurs reservent aux principautez . Les enfans des Muses, vont ainsi chercher les riches, dont ils ont besoin, plustost que les riches ne les vont cher<pb n="292"/>cher, croyant s’en pouvoir passer quoy qu’ils soient ravis quand l’on estale leurs loüanges. Neophile sçavoit pour une premiere leçon de grandeur qu’il ne faut jamais rejetter ceux qui volontairement nous viennent rendre hommage, estant facile au moins de les contenter d’un accueil gracieux : Il ne manqua donc pas de faire pour Musigene, ce qu’il avoit souvent fait pour de moindres que luy. Il dit beaucoup de bien de luy à son pere, le voulant faire passer pour l’un des grands Poëtes du temps. Polyandre prit plaisir d’y joindre son aprobation, et là dessus l’on fit aprocher cet illustre du siecle, qui apres plusieurs reverences reitereés, ayant baisé un papier ployé en quatre, le presenta <pb n="293"/> à Æsculan, et luy dit, Que l’ardeur du zele qu’il avoit eu à luy témoigner son affection et son obeissance, n’avoit peu recevoir de plus longs delais, et qu’il avoit pris l’occasion d’un petit ouvrage qui luy devoit servir d’introducteur aupres de luy. Æsculan prit cecy gratieusement, et le remercia avec assez d’humilité . Ayant desployé le papier, il dit à son fils, qu’il avoit meilleure veuë et meilleure voix que luy, pour donner le contentement à la compagnie de cette lecture. Neophile prononça les vers d’assez bonne grace, et à peu prez suivant les regles Poëtiques  : Toutefois Musigene ne se pouvoit tenir de faire souvent des grimasses des yeux, du nez, et de la bouche, en les reti<pb n="294"/>rant comme si l’on luy eust escorché les oreilles, ou si l’on luy eust fait grincer les dents, en raclant quelque chose. Le grand amour qu’il avoit pour ses ouvrages, faisoit qu’il luy sembloit tousjours que l’on ne leur donnoit pas le ton qu’ils meritoient, que l’on ne pesoit pas assez sur les bons mots, et que l’on n’animoit pas ce qui demandoit de la vigueur. Mais s’il grimassoit de son costé, Gastrimargue n’en faisoit pas moins du sien, et souvent mesme il hochoit la teste ou la branloit, pour monstrer, que tout ce qu’il entendoit ne lui agreoit pas. C’estoit un plaisir de voir les diverses mines de ces deux hommes, qui s’observans l’un l’autre commençoient à se regarder de travers, et à faire nai<pb n="295"/>stre une aversion reciproque, comme deux mastins qui sont prests à se prendre au collet. Musigene croyoit avoir plus de sujet de monstrer sa colere : mais d’une autre part, voyant qu’Æsculan et Neophile, ausquels il vouloit plaire principalement, témoignoient d’estre fort satisfaits, il avoit peu de soucy des autres. Mais parce qu’il ne s’estoit pû tenir de parler, et de relever quelquefois ce que l’on n’avoit pas assez fait valoir à son gré, Neophile connût bien ce qu’il en pensoit. C’est pourquoy sa lecture estant achevée, il dit, qu’il croyoit avoir rabaissé le prix de cette Ode, ne la lisant pas comme il falloit, et que c’estoit à faire à l’Autheur à la prononçer avec toutes ses graces, s’il <pb n="296"/> en vouloit prendre la peine. Musigene prit alors le papier, sans se faire prier d’avantage, mais Æsculan dit en riant ; Je ne trouve rien à reprendre à cette piece, sinon, qu’elle devroit estre faite pour un sujet de plus de merite ; C’est pourquoy si l’on la lit encore devant moy, c’est assez pour me rendre confus ; Musigene fut le premier à luy repartir, que cette humilité n’estoit point necessaire, puisque sans les loüanges qu’il luy donnoit, toutes ses vertus estoient desja assez connuës. Ce qui pouvoit faire desirer à Æsculan que cette lecture ne fust point recommencée, n’estoit peut-estre que de peur que cela l’ennuiast, d’autant que les hommes de sa profession ne se <pb n="297"/> plaisent guere à l’entretien de la Poësie : Mais là dessus il arriva des personnes de consideration qu’il fit entrer dans son cabinet, pour parler de quelque affaire, de sorte que ceux qui demeurerent dans la salle, eurent toute liberté de faire ce qui leur plairoit. Aucun de ceux qui y avoient disné, ne s’en estoit encore allé, et pource qu’ils faisoient les complaisans envers ceux dont ils avoient la table libre, ils certifierent tous à Neophile que jamais personne n’avoit si bien trouvé le biais par où il se falloit prendre pour loüer son pere, que Monsieur Musigene, et Polyandre declaroit aussi qu’il estoit de leur advis. Il n’y avoit que Gastrimargue, qui en peine de perdre les bonnes graces de <pb n="298"/> ceux chez qui il faisoit tant de bons repas, ne pouvoit quitter son humeur critique, s’imaginant que son sçavoir acquis de longue main, l’avoit estably juge des travaux de tous les Autheurs, tant anciens que modernes. Lors que l’on luy demanda ce qui luy sembloit de celuy-cy, il dit ; L’Autheur peut bien recevoir correction, car la piece est seulement consignée sur le papier par les traits d’une plume d’oyson imbibée d’ancre, et n’est pas encore marquée par les caracteres et presses de la Typographie. Musigene l’eust querellé volontiers sur ces façons de parler, qui sembloient l’offencer. Neantmoins il protesta qu’il vouloit bien que chacun dist son sentiment de son <pb n="299"/> ouvrage. Alors ayant commencé de le lire, Gastrimargue l’interrompoit à chaque vers : Tantost il disoit que les rimes n’estoient pas riches, que les paroles sentoient la Prose et non pas la Poësie, que les Hemistiches estoient mal couppés, et que toutes les matieres qui estoient là devoient estre traitées avec plus de doctrine, Et enfin il parla de cette sorte ; Je voy bien que Monsieur est des Autheurs de la nouvelle bande, qui méprisant les Loix anciennes, ne veullent plus parler de Phœbus ny du cheval Pegase, ny de la fontaine Aganippide et de l’Helicon , et qui abandonnent tous les vrais mots poëtiques : C’est pourquoy je ne m’estonne pas si les neuf sœurs <pb n="300"/> Pierides, ne les inspirent point et n’échaufent point leur cerveau de leur enthousiasme . Ils n’usent que de paroles populaires et triviales, telles que l’on les entend aux coins des ruës. J’ateste Parnasse que cette versification n’est point la legitime . Gastrimargue prononça cecy d’un accent magistral, qui fit que Musigene ne put dissimuler son courroux. Il dit qu’il ne faloit pas penser que la Poësie Françoise qui n’estoit faite que pour les gens du Monde et de la Cour, se deust asservir aux loix des Pedans  ; Surquoy Gastrimargue haussant sa voix d’un ton plus haut, luy dit ; Quoy vous osez parler de Pedans, et sçavez vous ce que cest ? vous à t’on apris que l’on abuse de ce mot, le prenant <pb n="301"/> en mauvaise part ? Pedant, ne signifie t’il-pas un instituteur de jeunesse , qui est la plus noble de toutes les occupations ? je veux bien que vous sçachiez, Monsieur, mon amy, que si je me voulois mesler d’instruire un jeune homme, je le rendrois plus capable en dix jours, que la pluspart des Poëtes de ce temps ne le seront en toute leur vie. Sçavez-vous bien ce que c’est du Polyanthea, du grand Vocabularium, Amaltheum et Cornucopia  ?</p>
<p>Il voulut estonner Musigene par ces grands mots, et le mettre hors de garde, comme en effet, il témoigna bien quelque ignorance ayant dit Qu’il avoit assez ouy parler de ces gens là dans des li<pb n="302"/>vres ; Car il pensoit que ce fussent des noms de quelques Heros d’Histoire ou de Poëme . Son adversaire en fit un grand esclat de risée, ce qui redoubla sa colere, et luy fit dire, que s’il ne sçavoit pas tant de Grec et de Latin que Gastrimargue, il sçavoit de bon François, et qu’il avoit cet avantage au dessus de luy, qu’il sçavoit mieux sa langue maternelle, laquelle il estoit bien honteux à luy d’ignorer. C’est belle merveille que cela, reprit Gastrimargue ; Ce n’est que la langue des nourrices et des enfans. C’est la langue de nos Princes et de toute leur Cour, dit hautement Musigene, j’ayme mieux la sçavoir qu’une langue morte. Pour vous l’on void bien que vous l’ignorez, <pb n="303"/> usant de mots barbares et inusitez comme vous faites, et qu’à peine l’on pardonneroit à un Polonnois, ou à un Transsilvain .</p>
<p>Comme leurs esprits s’animoient ainsi l’un contre l’autre, l’on prenoit beaucoup de plaisir à cette querelle, et Neophile ne se pût tenir mesme de claquer un peu des mains, comme pour les agasser, et il dit à l’oreille de Polyandre, Pleust à Dieu, qu’ils se pussent battre. Vostre souhait est mauvais, luy repartit Polyandre, il vous suffira bien qu’ils s’injurient. En effect la querelle ne s’enflamma point d’avantage pource que Gastrimargue n’avoit pas le loisir de la poursuivre. Il dit soudain ; Laissez moy faire : j’espere de vous tenir teste une autrefois ; Mais il <pb n="304"/> suffit pour ce coup d’avoir dit mon avis de vostre ouvrage, apres que l’on me la demandé. L’on m’excusera bien si je m’en vay maintenant, pour ne point manquer de trouver un homme qui m’a promis une nouvelle connoissance tres-excellente. Il coupa court ainsi faisant paroistre qu’il preferoit son utilité à la gloire, et tout d’un coup ayant fait une reverence il s’en alla. A peine avoit il le dos tourné, que Musigene dit en le regardant ; Je t’asseure que si tu n’es guere sage en Latin, aussi n’es-tu qu’un sot en François  ; Puis se tournant vers les assistans, il leur dit ; N’est-ce pas là un habile homme ? Apres avoir lasché son coup, il se retire comme un coüard Carabin, qui <pb n="305"/> n’ose affronter son ennemy. Le voila qui s’en va sans se soucier de soustenir les propositions insolentes qu’il a avancées contre l’Illustre troupe, des beaux esprits du Siecle . Quand il a disné en une maison, il n’y a plus que faire : il ne demande plus qu’à s’en aller ; Il va chercher à gouster ou à souper ailleurs : Mais par tout je luy feray une si rude guerre, qu’il se repentira de m’avoir attaqué. La pluspart de ceux qui estoient là dirent alors, qu’en effet cét homme avoit tort de blasmer des vers si parfaits que les siens, et quelques-uns qui ne sçavoient qu’il estoit, s’en estant enquis curieusement, Musigene reprit ainsi ; Quoy vous ne connoissez pas Gastrimargue, aussi fameux par ses <pb n="306"/> impertinences que les autres par leurs bonnes actions ? Il n’a pas tenu à plusieurs Orateurs et Poëtes de ce Siecle, que l’on ne le connoisse, ayant composé plusieurs ouvrages contre luy ; et sans doute c’est ce qui le met en colere contre les Autheurs Modernes. Il y-a un extréme plaisir d’entendre tout ce que l’on dit de sa vie et de ses mœurs. Polyandre luy repartit, qu’il en avoit mesme ouy parler dans les Provinces esloignées, et qu’il obligeroit la compagnie, s’il prenoit la peine de raconter cela tout au long au cas qu’il le sceust ; Et comme Musigene vid que l’on luy prestoit un favorable silence, qui estoit tout ce qu’il desiroit, il parla en cette sorte. <pb n="307"/></p>
<p>HISTOIRE DE GASTRIMARGUE.</p>
<p>CELVY qui a donné à cét homme, le nom de Gastrimargue n’a exprimé que l’une de ses qualitez, qui est d’estre un tres-grand gourmand  ; Il n’a pas fait entendre avec cela qu’il n’aymoit à manger que hors de chez luy, et à ne paier son escot que de quelques frivoles discours  ; L’on pourroit bien y adjouter quelques autres proprietez, mais l’on ne songe qu’à la principale, dont les autres dependent, et l’on se contente d’un mot de quatres syllabes ; car quand l’on en trouveroit un plus <pb n="308"/> long pour nommer celuy qui mange si volontiers, il en auroit bien tost mangé la moitié, afin que l’on pust dire qu’il auroit mangé jusques à son nom. Pour commencer son histoire dés sa source, nous dirons que sa mere estant grosse de luy, elle eut en songe qu’elle accouchoit d’un Crocodile, qui engloutissoit les animaux terrestres et aquatiques tous entiers : vous pouvez juger quelle  explication les Devins donnerent sur l’aparition d’une beste si gouluë et si devorante . Quand ce bel enfant vint au Monde, il avoit desja toutes ses dents et ne cessoit d’ouvrir la bouche, et de mascher à vuide, tellement que l’on crût qu’il valoit mieux luy donner à manger <pb n="309"/> qu’à tetter, ce que l’on fut bien contrainct de faire, craignant que sa nourrice n’en patist, et qu’il n’essayast de rassasier(c) sa faim dessus elle. Quelques jours apres celuy qui l’avoit veu naistre, il luy arriva une fortune semblable en quelque sorte à celle du petit Pindare, sur les levres duquel un essein d’abeilles vint faire du miel, ce qui fut un presage de son eloquence future, et de la douceur des vers qui devoient sortir de sa bouche  ; Ainsi Gastrimargue estant encore en maillot, force grosses mouches et bourdons, vindrent voler autour de sa bouche, de son nez et de ses yeux, et ce fut pour luy inspirer leur naturel, qui est d’entrer impudemment en toute sorte d’endroits, de regarder et de <pb n="310"/> fleurer les viandes qui ne sont point aprestées pour eux, et d’en engloutir leur part ; Et ces insectes goulus, et escornifleurs pronostiquerent aussi à ses parens, quelle devoit estre sa condition. Au reste il ne se monstra pas moins courageux qu’Hercule, qui estrangla deux serpens au berceau. Si quelque poule de la maison ou quelque coq d’inde estoient si hardis que de venir se promener ou voleter sur luy ou aupres, lors qu’il estoit couché dans sa manne, il terminoit bien-tost leur allegresse : Il les happoit promptement, et les estrangloit sans misericorde ; Et sans avoir soin de les plumer, et encore moins de les faire cuire, il mordoit dedans avec un apetit enragé, de sorte que plu<pb n="311"/>sieurs fois l’on luy en trouva la bouche toute sanglante. Lors qu’il peut marcher tout seul, il n’y eut armoire ou garde-manger qu’il ne vuidast, et s’il n’y pouvoit atteindre, il avoit encore plus d’inventions, que ce chien rusé dont parle Plutarque, qui jetta des pierres dans une cruche où il y avoit de l’huile, afin de la faire monter plus haut  : Il ne trouvoit point de sieges, de sacs, ou de fardeaux dont il ne se servist pour se guinder aux lieux où ses apetits le portoient, et quand il en estoit besoin, il metoit en usage les bastons, les fourchettes et les crochets, pour attraper ce qu’il souhaittoit. S’estant bruslé une fois la main, et le bras pour l’avoir enfoncé jusqu’au coude dans une mar<pb n="312"/>mite, afin d’attraper un morceau de lard, depuis il ne fut plus si sot que de s’y joüer. S’il ne trouvoit point la cueillier, il prenoit les pincettes ou les tenailles du feu, et en tiroit ainsi ce qu’il vouloit. L’on dit que sa mere ayant mis une fois rostir un boudin sur le gril, elle n’eust pas si tost le dos tourné, qu’il l’avala et n’en fit qu’un article , et quoy qu’on le foüettast pour de si mauvaises actions il ne s’en pouvoit corriger ; Mais il fut bien puny deux jours apres, lors que des pieds de mouton, ayans aussi esté mis sur le gril, il en pensa avaller un, de mesme que le boudin : il luy demeura enchassé dans le gosier, ce qui le fit tomber pasmé sur la place, et il falut que le voisin le barbier <pb n="313"/> aportast des tenailles et autres ferrements, pour luy oster cét os de la bouche. Quant aux gigots de mouton, espaules et alloyaux, qui rotissoient à la broche, l’on eust esté bien fin si l’on eust pû luy empescher d’en couper ou arracher quelque lopin avec ses ongles ; Et s’il ne trouvoit point de cousteau, le Demon de la gourmandise le possedoit quelquefois de telle façon, qu’il se mettoit le ventre à terre pour mordre à mesme à belles dents. Si l’on faisoit rostir des poulets ou chapons, l’on estoit asseuré que non seulement il n’y demeuroit point de lardons, mais qu’il y manquoit tousjours cuisse ou aisle ; parce qu’il les arrachoit plustost à demy cuittes, et apres il eust <pb n="314"/> voulu faire croire volontiers, que c’estoit que ces animaux estoient venus ainsi au monde impotens et imparfaits, et que l’on les devoit mettre au rang des Monstres. Pour un bon restaurant il prenoit souvent aussi la léchefritte, et mettant le goulet en sa bouche il avalloit toute la graisse si chaude qu’elle fust, et je ne sçay qui luy avoit apris à dire, que cela valoit mieux qu’un sirop de meures contre le rheume. Son pere et sa mere voyans la destruction qu’il faisoit chez eux, le laisserent vaguer dés qu’il eust la force et l’adresse de se conduire, afin qu’il ne leur coutast rien à nourir, et qu’il se pourveust chez leurs voisins, qui estoient plus riches qu’eux ; Il n’y avoit ny rat ny chat, <pb n="315"/> ny renard, ny fouyne, ny mesme aucun loup affamé qui fust tant à craindre que cet estrange garçon, qui devoroit toutes choses. Estant un jour entré chez le barbier, il mangea tout un cataplasme qui avoit esté fait pour mettre sur un froncle[déjà tel dans le lexique : v »rifié ??], ou qui à ce que disent quelques-uns y avoit desja esté employé ; Il prenoit cela pour de la fricassée, ou de la farce, et s’estant glissé dans la boutique d’un cordonier, il mangea presque toute sa colle, croyant que ce fust de la boullie, ce qui luy fit grand tort, pource que cela pensa luy restrecir tous les boyaux : Mais depuis il s’en revancha bien, sur ce qu’il trouva dans le pot au feu, ayant mangé toute la viande, et rejetté les os dans le bouillon. <pb n="316"/> Lors qu’il fut en âge d’estre instruict aux bonnes lettres, l’on l’envoia en une eschole de la ville, où l’on n’entendoit plus autre chose, que les escholiers qui se plaignoient, qu’il avoit pris leur desjeuner ou leur gouster[.] Il avoit des subtilitez admirables, pour attraper tout ce qui estoit bon à manger, et croyoit délors que le larcin de ces sortes de choses ne devoit point estre deffendu, et que les hommes ne faisoient point de mal d’imiter les oyseaux de l’air, qui se pourvoient par tout où ils peuvent. De tous les Autheurs que l’on luy fit lire aux classes, il ne prit plaisir qu’a ceux qui parloient de bonne chere, et ne pût jamais retenir un seul mot des autres. Il haïssoit ces Poëtes et <pb n="317"/> ces Historiens qui faisoient faire à leurs Heros de tres-longs discours, ou traiter de grandes affaires tout d’une suitte, sans dire qu’il eussent beu ou mangé.</p>
<p>Quand ses estudes furent fort avancées, au moins par le temps qu’il y avoit desja employé, si ce n’estoit par le profit, son pere luy voulut laisser le choix d’une profession ; Il les examina longtemps toutes, pour voir celle qui seroit la plus utile à son naturel. Il pensoit quelquefois que s’il se faisoit Advocat, comme son Pere le souhaitoit, lors qu’il auroit force pratique, il pourroit recevoir des presens de pastez et de chapons. Mais il se representoit qu’il y avoit encore une longue traite jusques-là, et il luy faschoit de ce que <pb n="318"/> l’on parloit assez d’Advocats escoutans et promenans , et de plaidans, et de consultans, mais que l’on ne faisoit point mention d’avocats beuvans, et mangeans, ce qui luy sembloit fort necessaire apres tant de travail et d’exercice. Il s’estonnoit comment l’on se pouvoit tenir si long-temps en un lieu, et mesme en si grande compagnie, sans y faire quelque bon repas, et il disoit que l’on avoit eu tort d’apeller un Palais le lieu où l’on rendoit la Justice, s’il ne servoit à y manger effectivement ; et si par ce moyen il n’avoit quelque raport au Palais de la bouche. Quant à estre Medecin, les ragousts que l’on presente aux gens de cette condition luy faisoient mal au cœur ; il <pb n="319"/> sçavoit que tout au plus ils ne goustoient chez leurs malades que de leurs tisanes(c) et de leurs syrops, ou de leurs boüillons ; Que s’il se faisoit Regent, comme son inclination l’y portoit assez, il croyoit qu’il tiendroit quantité d’Escoliers en pension, pour lesquels il faudroit faire beaucoup d’aprests, et qu’il en mangeroit la moitié, cependant qu’il leur prescheroit la sobrieté . Delà il venoit à se figurer le contentement des gros cabarettiers et traicteurs à deux pistolles pour teste, qui desservent la plus part des viandes entieres, et en disnent apres plantureusement aux despens d’autruy. Là dessus il detestoit les loix de l’honneur, et s’il luy eust esté permis de suivre son ge<pb n="320"/>nie gourmand et glouton, il ne se fust guere soucié des conditions que le vulgaire estime le plus. Enfin son Pere voyant son incertitude, le poussa luy mesme à suivre le barreau, et pource qu’il estoit d’une ville assez éloignée du Parlement de Paris où il vouloit l’habituer, il l’amena en cette ville, et le logea chez un Procureur qui tenoit des pensionnaires, ou il fit prix à quatre cens livres par an, qui estoit autant que donnoient les autres jeunes hommes : Mais il n’y eut pas si tost passé une demy année, que le Procureur manda à son Pere ; Qu’il le vinst reprendre, et qu’il estoit fort incommodé d’un tel hoste ; Que luy seul mangeoit plus que toute sa famille ; Qu’il affamoit tous ceux qui se trou<pb n="321"/>voient en mesme table, et que ses autres pensionnaires alloient abandonner sa maison n’y pouvant vivre avec luy ; Qu’en fin il ne pouvoit plus garder le marché qu’ils avoient fait ensemble, et qu’il ne l’eust pas voulu nourrir luy seul, pour neuf cens livres ny pour mille, et qu’il aimoit mieux perdre tout ce qui luy estoit deub de sa pension, que de le tenir d’avantage pour le prix convenu. Voila Gastrimargue forcé de sortir et de faire sa dépence, laquelle ne pouvant faire que petite, ce luy estoit un suplice fort grand ; Car son pere avoit mesme de la peine à luy continuer plus d’une année, les quatre cens livres qu’il luy avoit promis, esperant qu’il gagneroit bien tost dequoy vivre.</p>
<p><pb n="322"/> La faim qui est un des bons Maistres du monde, luy aiguisa donc l’esprit pour trouver des inventions qui le fissent subsister. Il se rencontroit en tous les lieux où pouvoient aller les personnes qui faisoient bonne chere, ou bien ceux qui estoient propres à luy en faire acquerir la familiarité ; Il estoit si aspre à faire de telles connoissances de peur d’en manquer, qu’il s’en informoit à chacun : Et comme il estoit encore fort neuf aux affaires du Monde, passant un jour sur la place du change , où deux hommes parloient d’un certain Financier, et disoient ; Il s’en va estre l’un des plus grands et des meilleurs Traictans de Paris, il leur demanda promptement ; Ou demeure-t’il ? <pb n="323"/> Tient il table ouverte pour traiter ses amis gratuitement, ou bien s’il traicte à une pistolle pour teste ? Ces deux hommes se mirent à rire de sa sottise, et luy aprirent qu’il y avoit difference, entre Traiteur et Traitant, et que celuy dont ils parloient traitoit seulement de Fermes et de partis avec le Roy ; mais que de vray il pourroit bien traiter quantité de gens à sa table quand il voudroit, ayant assez bonne bourse pour cela. Il faloit qu’ils excusassent en cecy le Seigneur Gastrimargue, pource que ses pensées n’alloient qu’à la goinfrerie. Il aimoit mieux se repaistre le corps que l’esprit, quoy qu’il affectast, le nom de sçavant ; et mesme s’il faisoit provision de quelque doctrine, ce n’estoit que pour <pb n="324"/> la troquer tous les jours contre quelque bon repas. Il continuoit de frequenter les lieux publics où plusieurs personnes se rengent souvent par troupes sans se connoistre, pour parler de tout ce qui se passe. L’on le voyoit au Palais, au Louvre et ailleurs, se méler dans les entretiens de chacun, et accoster principalement ceux qu’il trouvoit les mieux vestus, et qui avoient la mine de dépenser leur bien plus librement, et taschant d’acquerir leur connoissance sous promesse de leur faire voir des pieces curieuses, sur les affaires du siecle, il ne manquoit point apres de les aller voir à l’heure de leur disner afin d’y estre invité, et là il leur debitoit ce qu’il sçavoit et ce qu’il ne sçavoit pas, parlant <pb n="325"/> la pluspart du temps avec confusion, sans pouvoir rendre raison de ce qu’il disoit ; Neant-moins les Ignorants estoient surpris par sa hardiesse de parler, et croioient que les allegations d’Autheurs Grecs et Latins qu’il enchassoit hors de propos dans ses discours, fussent une marque de vraye doctrine. Ces sortes d’artifice luy reüssissans, il faisoit un amas de quantité de nouvelles soit vraies ou fausses, et de tous les Pasquils  de la Cour, et il avoit un recueil de vieux contes et de sentences et proverbes, reduits en lieux communs pour s’entretenir aux tables, avec quelques railleries Pedantesques, dont il les entrelardoit d’ordinaire ; C’est ce qui la fait vivre parmy les bons mor<pb n="326"/>ceaux, et tantost estant mauvais precepteur d’enfans, et tantost miserable Advocat , il faut avoüer pourtant que l’erreur du siecle a esté si grande, qu’il n’a pas laissé de trouver des gens qui ont fait cas de luy, de sorte qu’il a eu mesme quelque temps par commission une assez belle magistrature dans une ville frontiere, ou d’abord il a estourdy les esprits Provinciaux de son grand babil, mais enfin ils ont reconnu que le vray moien de le corrompre, et de faire pancher la balance de sa Justice, de tel costé que l’on voudroit, c’estoit de luy faire bonne chere, ou de luy donner de quoy la faire.</p>
<p>Si cét employ eust duré plus long-temps, et s’il eust esté bon <pb n="327"/> mesnager, il eust peu se faire riche ; Mais les cabarets ont englouty une bonne partie de son bien, quoy qu’il ne payast jamais pour les autres, et qu’il n’en eust pas trop pour luy mesme. S’il luy resta quelque chose estant de retour à Paris, neantmoins se voyant en lieu où il pouvoit vivre à la table des autres, il n’en a jamais voulu tenir chez luy. Encore qu’il aprouvast les festins que quelques-uns faisoient, il ne luy prenoit point envie d’en faire, et comme l’on luy en demandoit le sujet, il dit desdaigneusement ; Cela est bon à ces gens là qui n’ont rien autre chose pour se faire estimer : S’ils veulent que je les aille voir, il faut qu’ils se mettent en frais pour moy ; Ils ont besoin <pb n="328"/> de ma conversation, et je n’ay pas besoin de la leur. Ainsi son avarice estoit excusée par son arrogance et sa presomption. Il est donc retourné à sa premiere façon de vivre, qui luy semble tres-honorable, et comme il est devenu des plus experts à connoistre les lieux où il fait bon aller disner, et des plus subtils à s’y introduire, il s’est aussi rendu le plus illustre Parasite que la Grece, l’Italie, et la France ayent jamais produit , n’y en ayant eu aucun, qui ayt si bien sceu mesler l’art d’escornifflerie avec la pretenduë doctrine. L’on la souvent oüy(c) se vanter, qu’outre quantité d’Evesques, Presidens, Conseillers , Financiers et riches Bourgeois, dont il visitoit souvent les tables, <pb n="329"/> il avoit acquis specialement la connoissance de Quatorze Seigneurs ou hommes importans, qu’il appelloit ses Quatorze Pairs de France, quoy qu’autrefois l’on n’en nommast que douze , et que quand il ne connoistroit qu’eux, c’estoit assez pour deux semaines à n’aller qu’une fois disner chez chacun pendant ce temps, et que par ce(c) moyen il en pouvoit faire une agreable revolution  ; Ne luy avez vous pas oüy dire aussi en sortant qu’il alloit acquerir une nouvelle connoissance ? Voyant la haste qu’il a de s’y en aller, je me figure que c’est qu’il en a perdu quelqu’autre, par le trespas de l’un de ses bons amys ou par quelque faute qui la fait chasser de chez quelque grand. Sans doute il a <pb n="330"/> perdu quelqu’un de ses Pairs et tout son soing ne butte qu’à en remplir le nombre : Car ne croyés pas qu’il ayt tousjours du bonheur en cette sorte de vie. Il y a eu des Grands qui ont esté ennuiés de son caquet, et qui ont souhaité de se delivrer de ses importunitez. Il alloit autre-fois par la ville sur un grand cheval qu’il ne vouloit point renvoyer à son logis, lors qu’il disnoit quelque part, croyant que ceux qui tenoient table ouverte pour les Maistres, devoient tenir aussi escurie ouverte pour les chevaux. Il avoit fait entrer le sien tant de fois en une certaine maison que l’on commençoit de s’en lasser, et comme un jour il n’avoit point mené de valet, <pb n="331"/> aucun de là dedans ne prit la peine de mettre ce cheval à l’escurie, tellement qu’il demeura sous la porte, où pressé de faim il mangea la paille de la chaire du portier, tandis qu’il estoit allé disner, de quoy il y eut grand bruit à son retour, et ayant enfermé selle et croupiere il ne voulut laisser sortir ny le cheval ny le maistre, qu’il n’eust receu un demi teston pour reparer le dommage qui luy avoit esté fait . Une autre fois le maistre de la maison qui avoit sceu cet accident, et avoit pitié de ce pauvre animal, commanda que l’on le mist en son escurie, et que l’on luy donnast une botte de foin ; Mais au lieu de cela un méchant palfrenier luy jetta un fagot dedans son auge. <pb n="332"/> Il estoit si affamé qu’au moins il en mangea toutes les fueilles, quoy que fort seiches, et en rongea les petits rameaux. L’on disoit qu’il ne devoit pas avoir moindre apetit que son maistre ; mais ce maistre estoit pourtant estimé bien cruel et bien ingrat, d’avoir si peu de soin de nourrir celuy qui le portoit aux lieux où il faisoit de si bons repas, et de ne luy pas procurer la bonne chere qu’il desiroit pour soy-mesme. S’il n’arrivoit point que la miserable beste, fust bien receüe aux maisons où Gastrimargue alloit, elle estoit fort mal en point, car l’on tient qu’il ne la nourrissoit chez luy le plus souvent que de vieilles nattes, et des espluchures d’herbes que son valet alloit <pb n="333"/> ramasser mesquinement par toutes les ruës voisines . Il est vray qu’allant quelque fois par la ville, il espioit les occasions de luy faire faire un bon repas qui ne luy coustast rien, se mettant tousjours en queüe des charrettes chargées de paille et de foin, et s’escartant souvent de son chemin pour les suivre, afin que le pauvre animal en attrapast quelque goulée ; mais une fois ayant voulu suivre ainsi un crocheteux, qui avoit sa charge de foin sur le dos, il luy donna vivement du baston par les maschoires , et l’on ne sçauroit nombrer aussi combien les chartiers luy ont donné de coups de foüet, dont le Maistre a quelquefois eu sa part sans qu’il s’en soit jamais vanté . <pb n="334"/></p>
<p>Que si Gastrimargue a esté banny de quelques lieux par le mauvais traitement que l’on a fait à son cheval, et mesme à son valet lors qu’il en a mené un apres luy, lequel personne n’a prié de venir à la table du commun ; il a aussi receu plusieurs disgraces en sa propre personne, ayant quelquefois esté chifflé honteusement, et d’autrefois taxé de trop d’impudence, de sorte que quoy qu’il die, il faut qu’il raye du nombre de ses tables quelques-unes des plus considerables, et des plus somptueuses. Ayant accoustumé de parler insolemment de plusieurs personnes de lettres, comme vous venez de voir qu’il s’y plaist, il a esmeu contre luy la fureur Poëtique des plus beaux esprits de Pa<pb n="335"/>ris, qui ont descry sa vie Parasitique en mille manieres, et ont tant composé de vers sur ce sujet, que l’on en feroit un gros volume . Il y en a qui descrivent sa vie depuis son enfance ; D’autres parlent seulement de sa fortune presente, et descrivent premierement son logement et celuy de son valet et de son cheval, leurs exercices journaliers, et leur façon de se gouverner l’un envers l’autre. Ils disent que si Gastrimargue s’est logé dans l’Université, et tout au plus haut de la ville, ce n’est pas qu’il croye que cette montagne soit le vray Parnasse, et qu’il ait beaucoup de soin de converser avec les gens doctes de son voisinage ; Mais c’est que de ce lieu eminent il void la fumée <pb n="336"/> de toutes les cheminées de Paris et peut distinguer chaque jour laquelle est la plus grosse, afin de connoistre où l’on fait meilleure cuisine, pour s’aller jetter en ce quartier là . Mais ils ne celent pas aussi qu’à toutes les fois qu’il passe devant de certaines maisons, dont ses impertinences l’ont fait banir, ayant regret aux bons morceaux que l’on y mange, il ne se peut tenir d’en souspirer, et qu’oubliant les fautes qu’il y a commises, son apetit le porte à tenter la fortune pour voir s’il y pourra rentrer, et que là dessus il s’est quelquefois escrimé à coups de poing contre les portiers qui luy ont refusé l’entrée, suivant la deffense expresse de leur Maistre ; Mais qu’il faut qu’il passe outre <pb n="337"/> sans mot dire aux portes où il void des Suisses, gens inexorables et sans raison, qui se rendent redoutables par leur hallebarde, et leur espée à deux mains .</p>
<p>Les mesmes Autheurs disent encore ; Qu’à toutes les fois qu’il a souhaité ou esperé de faire de bons repas, son intention ne s’est pas accomplie. Ils le comparent à un certain Parasite de l’antiquité, qui ayant emprunté un cheval pour aller plus viste, et se trouver à point nommé à un grand festin, qui se faisoit à l’autre bout de la ville, fut tres-malheureux en cette occasion ; Car il arriva que le cheval que l’on luy avoit donné estoit de ceux qui servoient d’ordinaire aux coureurs du Cirque, tellement qu’il avoit accou<pb n="338"/>stumé de courir promptement vers le but, et de s’en retourner sur ses pas avec pareille vitesse. L’ayant donc porté jusqu’à la maison où il vouloit aller, et ayant veu un Autel prez de-là, qui luy sembloit estre un but, il prit le destour, et s’en retourna viste comme la foudre, au lieu d’où il venoit, ce qui pensa faire mourir de faim et de regret ce pauvre homme, qui avoit perdu l’heure et l’occasion d’un magnifique repas ; C’est pourquoy il intenta un gros procez contre ceux qui luy avoient loüé une si pernitieuse monture, et demanda reparation du dommage qu’il avoit reçeu, ou au moins que pour sa consolation, l’on luy promist que quand il seroit mort l’on luy dres<pb n="339"/>seroit un tombeau, sur lequel les viandes qu’il avoit tant desirées, et qu’il n’avoit point veuës, seroient naïvement dépeintes, mais que l’on se gardast sur tout de representer un cheval aux environs, pource qu’il craignoit qu’il ne l’emportast une seconde fois. Ce conte est recité fort à propos, sur le sujet de Gastrimargue, à qui il est arrivé une avanture aussi nuisible, par un méchant cheval dont il se servit. Ayant esté convié à disner en un lieu fort esloigné où il ne pouvoit aller à pied, voyant que son cheval ancien et fidelle estoit malade, il en emprunta un, qui apartenant à un Boucher, servoit d’ordinaire à porter des veaux, lesquels il avoit apris de décharger aux lieux où <pb n="340"/> l’on vend la viande, tellement que passant devant une boucherie, il le voulut jetter à bas, et il eut bien de la peine à se tenir. Ce ne fut pas son seul mal, il avoit grande peine à le dompter en tous endroits, luy qui estoit accoustumé à une monture douce et paisible qu’il ne picquoit ny ne frapoit, et qui marchoit dés qu’elle l’entendoit tousser. Cét animal luy fit perdre beaucoup de temps par ses boutades fantasques, et le fit tellement tracasser dans les ruës, qu’il ne sçavoit plus où il estoit, la méchante beste le menant mesme où il ne vouloit pas aller. Qui pis est dans le trouble et la fascherie où il se trouvoit, il avoit oublié le nom de celuy chez qui il devoit aller disner, parce que <pb n="341"/> c’estoit une nouvelle connoissance, et se rencontrant à peu prez vers l’endroit que l’on luy avoit figuré, il ne sçeut demander autre chose aux voisins, sinon qu’ils luy dissent, s’ils ne sçavoient point où l’on faisoit festin en ce quartier là : Un certain Bourgeois luy respondit que ce devoit estre au bout de la ruë, et le guida de la main jusqu’à un honneste cabaret, où voyant que l’heure estoit passée d’aller disner ailleurs, l’on luy vouloit conseiller de disner à ses despens ; mais il aima mieux s’en retourner en son quartier chercher quelque gouster d’escolier. Alors qu’il fut descendu de cheval, voila qu’il se ressouvient du nom qu’il avoit oublié ; ce qui le mit plus en colere qu’aupara<pb n="342"/>vant, pource qu’il ne se souvenoit de ce mot, que lors qu’il n’en avoit plus que faire. Il fut pourtant en doute, s’il se devoit plutost fascher contre sa memoire, qui ne l’assistoit pas lors qu’il en estoit besoin, que contre le maudit cheval qui la luy avoit fait perdre. C’estoit une estrange avanture que sa belle memoire qui avoit tant esté loüée, que l’on l’avoit souvent preferée à son jugement, luy eust fait faux(c) bond à ce coup là ; Mais il esperoit de remedier à ce deffaut pour l’avenir, estant resolu de ne plus sortir sans crayon ou sans tablettes, pour escrire les noms de ceux qui l’inviteroient à disner. Il asseuroit aussi qu’il vouloit dresser l’Itineraire de Paris, c’est à dire la guide  des che<pb n="343"/>mins de cette grande Ville, pour ne plus manquer à trouver les ruës, et qu’il avoit plus de sujet d’en apprendre la Carte que celle de l’Affrique, ou de l’Amerique, où il ne vouloit aller de sa vie. Mais s’il perdit cette fois là un bon disner, par le caprice d’un cheval, il en perdit apres un autre par la seule malice d’un valet.</p>
<p>L’on raconte qu’un jour ayant battu son Cuistre qui le méritoit assez, ce méchant coquin se resolut neantmoins d’en prendre une notable vengeance, et que s’estant proposé tous les maux qu’il pouvoit faire à son Maistre, il pensa que de le voler, et de s’en aller il y auroit peu de gain, et il luy feroit souffrir peu de perte, puis que sa maison estoit presque <pb n="344"/> vuide ; Que de le tuer à coups de cousteau, outre que ce seroit un grand crime, il pourroit estre reconnû pour le meurtrier ; Et qu’il seroit plus seur d’empoisonner subtilement ses viandes en les aprestant ; Mais que cette proposition estoit encore vaine, veu qu’il ne mangeoit jamais chez luy. Que restoit-il donc de plus fascheux ? C’est qu’un jour qu’il se devoit trouver à un celebre banquet, il fit retarder l’horloge du College où estoit sa demeure, et rendit son cheval boiteux . Cela fut cause qu’a peine put-il arriver à l’issuë du disner. Il ne laissa pas de se mettre à table pour tenter la fortune, et d’autant que l’on mit sur table un bassin à laver les mains, il eut quelque opinion <pb n="345"/> que l’on aporteroit encore une fois à disner pour les tard venus, mais l’on ne luy servit que des curedents : Nonobstant cecy la compagnie prit plaisir à l’arrester dans l’entretien, afin de le faire jeûner d’avantage, et il n’y eut personne à qui il prist envie de remedier à sa faim.</p>
<p>Ce fut là une des plus mauvaises rencontres qu’il eust jamais en sa vie, et ce fut le commencement des douleurs que l’on tient qu’il à souffertes ; faute d’alimens necessaires . Plusieurs ont descrit sa maladie et ses effects fort diversement : Il y a eu un Autheur qui a dit que les Dieux ayans pitié de luy, l’avoient metamorphosé en un asne, afin que desormais les chardons estans suffisans pour sa <pb n="346"/> nouriture, il allast s’en repaistre dans les champs avec toute liberté . Un autre la changé en cheval, et son cheval en luy, soustenant que cette metamorphose se fait alternativement : de sorte que les voyant aller dans la ruë, l’on ne peut plus juger lequel des deux est veritablement l’homme ou le cheval, et l’on croid enfin qu’ils sont chevaux tous deux . L’on la aussi changé en un perroquet, pource qu’il dit beaucoup de choses qu’il a aprises par cœur sans les entendre ainsi que fait cet oyseau  : Mais pour une plus belle fin il a esté metamorphosé en une marmitte, qui est un vaisseau de cuisine, qu’il aime beaucoup. L’on a dit qu’ayant censuré Virgile en plusieurs endroits, et principalement sur ce qu’il ne <pb n="347"/> fait pas faire assez bonne chere à ses Heros, les Dieux irrités de ce qu’il blasphemoit ainsi contre les Divinitez Poëtiques, pour sa punition luy voulurent faire changer de forme ; Que son ventre et son estomach s’eslargirent et se creuserent comme un grand pot ; Que ses deux jambes et le baston sur lequel il s’apuyoit, se rendirent pareils et s’acourcirent pour en faire les trois pieds ; Que ses bras furent des anses, et que prenant tout à fait la forme d’une Marmitte, il sembloit qu’elle ne deust servir qu’à faire boüillir sa teste de veau, qui tomba incontinent au fonds, laissant le chapeau pour servir de couvercle . Voilà la plus digne Metamorphose que l’on pouvoit in<pb n="348"/>venter de luy, puis que l’on tient que les Amants souhaittent d’estre trans-formez en la chose aymée, et que leurs souhaits s’accomplissent d’ordinaire.</p>
<p>Quantité d’autres petites pieces ont despeint son humeur autant que les plus longues. Les meilleurs Poëtes, ont aiguisé contre luy leurs Epigrammes . Ils disent que c’est à tort que l’on le loüe, d’avoir fort bonne memoire, et qu’il l’a si mauvaise, que souvent il oublie qu’il a disné, et veut disner encore une fois ; Que l’on ne le doit pas pourtant reprendre de tant manger, et qu’il n’est jamais plus suportable que quand il mange, pource qu’alors il ne dit mot ; Qu’encore qu’il mange beaucoup, il ne fait pas tant de <pb n="349"/> tort à ses hostes, en les affamant et tous les autres qui sont à leur table, que s’il les vouloit entretenir de ses sottises ; Qu’il faut donc souffrir patiemment sa gourmandise ; mais qu’aussi est elle si insatiable, que volontiers il desroberoit le pain et le bled à Ceres, et le vin et les raisins à Bacchus, sans craindre la faucille ny la serpe  ; Que les autres Philosophes voyent les choses, ou s’instruisent par l’oreille ; Mais que pour luy, il ne peut rien connoistre que ce qu’il mange, et que de tous les Sens, il croid qu’il n’y ait que le Goust principalement, qui soit la porte de l’Entendement  ; Et pour donner un bon exemple de l’humeur qu’il a de vouloir taster de toutes choses, afin de se mieux <pb n="350"/> instruire de leurs qualitez, et acquerir la perfection de Science où il pretend, l’on raconte qu’ayant serré une perdrix dans sa poche, en un disner d’importance, lors qu’il fut chez luy il la mit reschaufer entre deux plats pour son souper, mais qu’un meschant chat mit la patte dessus et la mangea, de sorte qu’enrageant de faim, et voulant punir le chat de sa gourmandise et recouvrer aussi par mesme moyen, le souper qu’il avoit perdu, il prit le chat et l’escorcha, le fit rostir à la broche et le devora apres, afin de manger la perdrix avec luy . Or il faut penser que c’estoit un grand secret de Philosophe, et qu’il sçavoit que le chat n’avoit pas encore digeré cet ali<pb n="351"/>ment, ou que s’il l’avoit digeré il estoit passé dans sa substance, et rendoit sa chair de meilleure nourriture.</p>
<p>Apres tant de beaux actes, l’on dit que l’on ne gagne rien de parler contre luy, et que l’on ne luy sçauroit donner tant de coups de langue, comme il a donné de coups de dents ; Qu’au lieu que l’on a pensé que les Satyres que l’on faisoit de sa vie, le baniroient des bonnes tables, cela sert à luy maintenir ; Que les ayant aprises par cœur, il les debite luy mesme avec effronterie, se servant des labeurs d’autruy pour payer son escot. Il faudroit raporter mot pour mot toutes les pieces que l’on a faites de luy, pour ne rien retrancher de leur grace. J’en ay <pb n="352"/> un grand recueil chez moy, que je montreray librement à ceux qui auront la curiosité de le voir. Cela vaudra mieux que la Rapsodie que je vous ay faite, quoy qu’il soit souvent permis de reduire en Prose, ce que les autres ont dit en Vers.</p>
<p>Mais il ne faut pas achever cecy sans vous remarquer une plaisante beveüe ; C’est que la pluspart de ceux qui ont escrit contre le Gastrimargue que vous venez de voir, voulans celer que ce fust contre luy à cause que nonobstant ses impertinences, il est le bien venu chez beaucoup de personnes de qualité, tant il y a aujourd’huy d’aveuglement au monde, et que l’on parle mesme de luy donner bien-tost des plus <pb n="353"/> beaux emplois de la robe, les uns ont attribué tout cecy à un certain Parasite, qui n’eust jamais de tiltre plus haut que celuy d’homme de college, et les autres à un de nos Autheurs que l’impudence rend plus remarquable que son sçavoir ; mais tous ces gens-là ne sont que des aprentifs en goinfrerie, et en escorniflerie, au prix du veritable Gastrimargue. Il est certain neantmoins que plusieurs s’y trompent, d’autant que nostre Gastrimargue ayant esté de toute sorte de mestiers, il a esté de chacun de ceux-cy, et principalement il se mesle encore tous les jours de barboüiller le papier, pour s’entretenir dans la reputation d’homme docte ; Mais quand vous verrés quelque Poëme ou <pb n="354"/> discours en Prose qui parlera d’un Escornifleur, ou d’un Autheur impertinent, vous serez avertis que l’on pense à quelque chose de plus relevé, que la personne que l’on y nomme, ou que l’on semble y designer. Je vous apren ce que peu d’autres sçavent, mais cela n’en est pas moins asseuré.</p>
<p>MUSIGENE se taisant alors chacun témoigna d’estre fort satisfait de son recit, et qu’il avoit composé une narration fort agreable de ces choses. Polyandre creut qu’outre qu’il s’estoit servy des pensées de plusieurs personnes tres-ingenieuses, la colere luy avoit resveillé l’esprit pour y adjouster du sien, tellement qu’il luy dit, que l’on <pb n="355"/> voyoit bien qu’il faisoit mauvais irriter un Poëte tel que luy, et que Gastrimargue s’en ressentoit assez ; Mais qu’il avoit seulement peine à croire que ceux qui avoient voulu parler de cet homme, eussent esté si soigneux de s’en cacher, veu qu’il ne sembloit pas estre une personne si importante. Musigene repartit, qu’il n’en disoit rien pourtant, qu’il ne sçeust de bonne part. Polyandre luy repliqua que les contes que l’on en faisoit se raportoient possible au Pedant, à l’Autheur et au Justicier tout ensemble, surquoy Musigene ne fit que luy repartir en riant, qu’il estoit trop fin pour des gens comme luy. Alors quelques-uns de la troupe s’estant retirez, il s’imagina qu’il <pb n="356"/> devoit s’en aller pareillement, à cause qu’ayant presenté des vers à Æsculan, si apres il demeuroit-là davantage il se rendroit trop importun, et il sembleroit qu’il voulust tirer de luy quelque present, quand mesme il n’en eust pas eu la pensée. Ce n’est pas qu’il ne souhaitast des recompenses de ses travaux, autant qu’aucun autre Poëte ; Mais il croyoit qu’ayant acquis la bien-véillance du Pere et du fils, ce luy estoit assez pour ce coup, et qu’à l’avenir cela luy seroit tousjours assez utile. Il dit donc adieu à Neophile ; Mais ce fut en méme temps qu’un autre homme, de sorte qu’il luy rendit son adieu, sans penser beaucoup à ce qu’il disoit, son esprit estant diverty ailleurs. Lors <pb n="357"/> que nostre Poëte fut sur l’escalier il y rencontra le Maistre de la maison, qui venoit de reconduire ceux qu’il avoit entretenus dans son cabinet. Æsculan qui estoit tres-affable, et qui faisoit cas de Musigene à cause de Polyandre et de son fils, voyant qu’il estoit en termes de s’en aller, luy dit, Monsieur Musigene, je serois fasché que vous fussiez sorty de ceans sans que j’eusse parlé à vous, et en disant cela, il le fit entrer dans son cabinet, qui avoit une porte à costé de la salle. Ce que j’ay à vous dire, continua-t’il, c’est que je souhaite que vous nous veniez voir souvent, et vous pouvez vous asseurer que vous y serez tousjours receu avec affection. Musigene luy fit là dessus <pb n="358"/> de beaux complimens à sa mode, et cependant Æsculan estant pres de sa table, escrivit cinq ou six mots dans un papier qu’il ploya, et puis il luy dit en luy presentant ; Puis que vous vous en allez, en passant par le bureau qui est au bas de l’escalier, je vous prie de donner cela au Commis que vous y trouverez. Musigene receut le papier fort humblement, et prenant congé d’Æsculan, s’estima fort honoré de ce qu’il luy donnoit cette commission, croyant que de le traiter ainsi familierement, c’estoit monstrer combien il l’affectionnoit. Il entra au bureau où estoit le Commis, auquel il presenta le papier, qu’il n’eut pas si tost desployé, qu’il luy dit ; Monsieur me commande <pb n="359"/> que je vous donne presentement cinq cens livres. Le Poëte fut tout ravy d’entendre parler d’argent, dont il avoit tant affaire. Au mesme temps le Commis luy compta cinquante pistoles de poids, dont il luy fit deux rouleaux qu’il luy mit entre ses mains, ce qui luy fit connoistre que ce n’estoit point mensonge, et neantmoins il estoit si esperdu qu’il doutoit presque si cet argent estoit pour luy, et si Æsculan n’entendoit point qu’il le portast à quelqu’autre, de sorte qu’il dit ingenument au Commis, hé que feray-je de cecy ? Ce qu’il vous plaira, respondit-il, mais au moins suis-je d’advis, que vous en employez deux ou trois pieces à faire imprimer les beaux <pb n="360"/> vers que vous venez de donner à Monsieur, afin que chacun en ayt. Il disoit cecy parce qu’il en avoit entendu quelques mots en allant et venant dans la salle, et que c’estoit un garçon qui croyoit sçavoir quelque chose, pource qu’il avoit estudié jusqu’en troisiesme. Musigene luy repartit, que c’estoit le moindre de ses devoirs de faire voir son ouvrage à tous ceux de la maison, mais croyant qu’il faloit aussi donner quelque chose de plus, il tira à part quatre pistoles, et les voulut glisser sur le comptoir de ce jeune Commis, afin qu’il luy restast quelque chose, de ce qui avoit passé par ses mains : Mais le repoussant avec une mine renfrognée, il luy dit, qu’il le prenoit <pb n="361"/> pour un autre, mais qu’il l’excusoit, pour ce qu’il ne sçavoit pas de quelle façon l’on vivoit chez Æsculan ; Que s’il eust sçeu que quelqu’un de ses gens eust rien retranché de ce qu’ils devoient payer, ou eust receu quelque chose en don pour cela, c’estoit assez pour le faire chasser, et que leurs gages estoient assez bons pour en estre satisfaits. Musigene dit alors que la magnificence d’Æsculan estoit grande, et qu’il estoit fasché de n’en avoir point parlé dans son Ode. Vous l’avez possible fait adroitement, dit le Commis, d’autant qu’il eust semblé d’abord que vous eussiez recherché ses gratifications ; A l’advenir vous en parlerez par espreuve, et je m’estonerois <pb n="362"/> mesme de ce qu’il vous donne si peu aujourd’huy, n’estoit que je croy que ce n’est que des arres de ce que vous aurez un jour : Monsieur est si splendide, que si mesme un valet luy aporte le moindre present, de la part de son maistre, il luy donnera dix fois plus que la chose ne vaut. Un Jardinier luy ayant aporté l’autre jour un bouquet, il luy donna cent francs. Il n’y a que deux jours qu’y ayant eu un concert ceans, et les Musiciens y ayant soupé, il y en eut quatre ou cinq à qui l’on donna des chevaux de selle pour s’en retourner chez eux, et des Laquais pour les reconduire, et lors qu’ils furent descendus à leurs portes, voulans renvoyer les chevaux, les Laquais dirent qu’ils <pb n="363"/> avoient charge de les laisser, et que leur Maistre ne les reprendroit point. Ceux qui avoient une escurie chez eux les retindrent, et pour les autres ne les pouvant retenir alors, à cause qu’il estoit trop tard pour leur trouver giste, les Laquais les ramenerent icy passer la nuit, et le lendemain dés le matin, ils furent encore renvoyez à ceux qui s’en estoient servis le soir, pour en faire ce qu’ils voudroient. Car il sembloit à Æsculan que c’eust esté trop peu pour luy, de ne leur avoir fait que prester, ce qu’il leur pouvoit donner. A vostre premier loisir, je vous conteray bien d’autres choses, qui vous feront connoistre quelle est la generosité du Maistre que nous servons. Vous me ferez faveur, re<pb n="364"/>partit Musigene, lors que je sçauray quantité de tels exemples, j’en composeray un livre qui servira d’instruction à tous les riches, et à tous les Grands pour le bon employ de leurs facultez.</p>
<p>Ayant dit cecy, il eut plusieurs pensées à l’avantage d’Æsculan, se representant qu’il avoit dedié plus de cent pieces à des Seigneurs de la Cour, dont il n’avoit receu qu’un froid remerciment, et que cet homme-cy estoit le vray magnifique ; Il songeoit desja combien il luy pourroit donner s’il lui dédioit un livre entier, puis qu’il luy avoit tant donné pour sept ou huict Stances. Sa façon de donner le ravissoit encore, en ce qu’il ne luy avoit point fait son present luy mesme, comme <pb n="365"/> si c’eust esté une aumosne, ce qui eust esté mesquin et indigne de luy, mais qu’il l’avoit envoyé adroitement prendre cette somme des mains d’un des siens. Cela luy sembloit plus honneste, que de luy jetter une bource pleine d’argent, dans son chapeau en le reconduisant, comme l’un des riches hommes de Paris, avoit fait à un autre Autheur qui luy avoit adressé quelque ouvrage. Considerant le bien-fait qu’il avoit receu, il estoit donc en suspens s’il devoit remonter pour remercier sur l’heure celuy de qui il procedoit : mais enfin il pensa que cela seroit trouvé de meilleure grace, quelques jours apres. Il dit donc adieu au Commis, apres de grands re<pb n="366"/>mercimens, et s’en alla si esperdu de joye, qu’il ne sçavoit ce qu’il faisoit. Un homme de sa connoissance le rencontrant, luy demanda comment il se portoit : mais au lieu de luy respondre à propos, il ne fit que luy dire ; Chez Maistre Bertrand, Chez Maistre Bertrand, et là dessus, il redoubla le pas ; L’autre alla apres luy, croyant qu’il fust encore plus foû, qu’un tel Poëte que luy n’avoit accoustumé d’estre, et le tirant par le manteau, luy dit, hé qu’est-cecy donc, que vous méprisez tellement vos amis, que vous ne leur voulez pas dire de vos nouvelles ? Je vous dy encore un coup, repart le Poëte, que je vay chez Maistre Bertrand le tailleur ; Et en suite de cela ouvrant sa main gauche, où il te<pb n="367"/>noit les deux rouleaux de pistoles, il dit en les soupesant, voila, voila dequoy faire faire un habit. Cét homme luy repartit qu’il se resjouïssoit de sa bonne fortune, et luy demanda qui luy avoit fait ce present. Vous le sçaurez une autre fois, dit Musigene ; Qu’il vous sufise que nos Muses ne sont plus gueuses ; l’abondance logera chez nous, et nous ferons la nique aux envieux. Il s’en voulut aller alors, mais un Laquais de Neophile l’arrestant soudain, luy dit ; Nous sommes en queste deux de mes camarades et moy dans toutes ces ruës, pour vous rencontrer, et vous dire que mon Maistre vous prie de revenir au logis. Cette nouvelle le surprit, et luy pensa troubler sa joye. Il <pb n="368"/> luy vint une pensée fascheuse, mais injuste en effet, qui estoit que l’on le renvoyoit querir pour luy oster ce que l’on luy avoit donné ; il la quitta bien-tost lors qu’il se representa qu’il y avoit de l’impossibilité en cecy. Quand il fut prez de Neophile, il ne se peut tenir de luy dire, qu’il avoit beaucoup de sujet de remercier Æsculan, mais Neophile qui ne s’informoit guere de cela, luy dit seulement ; Qu’il s’en estoit allé trop viste, et que Polyandre luy ayant promis d’aller voir Aurelie pour tirer esclaircissement(c) de ce qui s’estoit passé chez elle le jour precedent, il falloit qu’il l’y accompagnast, et qu’il accomplist la visite qu’ils avoient interrompuë à cause de luy. Si Musigene <pb n="369"/> eust osé luy contredire, il luy eust demandé quelque delay, tant il craignoit que cela ne fust cause de luy faire retarder les desseins de son habit : Toutefois, n’en disant aucune chose, il se mit dans un carrosse avec Polyandre, pour aller voir la belle vefve, et Neophile estant monté dans un autre, s’en alla cependant à la Comedie, pour chasser de son esprit mille diverses fantaisies qui le travailloient.</p>
<p>Bien que Polyandre ne pensast qu’à aller le plustost qu’il pouroit au lieu qu’il avoit promis, il ne fit pas ce chemin, sans que Musigene qui gardoit tousjours dans son esprit sa premiere proposition, ne le priast de s’arrester en une ruë, où il disoit que de<pb n="370"/>meuroit un tailleur de ses amys ; Il n’osoit pas l’apeler son tailleur, l’ayant trop peu employé pour cela. Ayant tant de desir de se voir en bon equipage pour en estre plus estimé, quelqu’autre affaire qu’il eust, il ne la consideroit qu’apres celle-cy. Il ne se vouloit point aller revestir à la haste d’un habit fripé, parce qu’il croyoit que cela ne luy convenoit plus, estant alors dans l’opulence, et se trouvant obligé plus que jamais, de hanter des gens de haute condition. Polyandre ayant pitié de sa nudité luy donna le loisir de prendre cet homme en passant, pour luy acheter du drap en une boutique prochaine, où il fit aussi prendre sa mesure, parce qu’il y avoit si long temps <pb n="371"/> qu’il n’avoit eu d’habit neuf, ny mesme d’habit racommodé, que ses patrons estoient fort esgarez, et d’ailleurs il en faloit aussi faire d’autres pour le vestir à la nouvelle mode : Neantmoins n’eust esté que Polyandre prenoit plaisir à le voir tantost sauteller et tantost sousrire, ce qui estoit un effet de sa joye, il auroit perdu patience dans ce retardement. Enfin Musigene ayant recommandé au tailleur qu’il travaillast pour luy, aussi diligemment que s’il eust attendu apres pour se marier, il remonta en carrosse avec Polyandre, afin d’accomplir son voyage.</p>
<p>Pendant le chemin il l’entretenoit du luxe des habits du siecle . Il disoit qu’il estoit estrange qu’il <pb n="372"/> falust tant despenser d’argent pour estre fait comme les autres, et qu’un honneste homme ne pust estre connu, pour ce qu’il estoit, s’il n’estoit des plus braves ; Que pour luy il s’acordoit neantmoins à cette fantaisie du vulgaire, et que chacun estant obligé de faire quelque cas de sa personne propre, l’on ne devoit pas s’estonner si l’on avoit plus de soin de la parer, que de toute autre chose, et si ceux qui avec cela n’avoient pas moyen de meubler une maison, et encore moins une chambre, employoient tout sur eux, afin que quand ils sortoient, ils ne laissassent rien en leur logis, qui les peust mettre en soucy ; Qu’encore que l’on creust que l’on devoit plutost pourvoir au <pb n="373"/> dedans qu’au dehors, il y en avoit mesme qui aimoient mieux manger fort peu de chose, et estre toujours lestes, que de faire grande chere et estre mal vestus ; Qu’il ne desaprouvoit point cette humeur, pource qu’il aimoit l’honneur du monde, qui consistoit dans l’aparence des choses exterieures. Et combien pensez-vous, adioustoit-il, qu’il y a de gens dans Paris couverts de velours, et de satin, qui se retirent dans quelque galetas, où ils font beaucoup de repas sans salir de vaisselle ny de serviette ? je vous jure, qu’il y en a presque autant que d’autres, et que ce leur est un grand extraordinaire et un jour de resjoüissance, lors qu’ils mangent quelque viande boüillie <pb n="374"/> ou rostie, dans quelque cabaret voisin. O honneur ! ô ambition ! à quoy tu reduits les hommes ? Leur ventre crie souvent à la faim, lors qu’ils veulent qu’il se contente d’estre couvert superbement, avec le reste de leur corps ; Cependant l’on croid à les voir et à les ouyr parler qu’ils sont fort à leur aise et qu’ils vivent splendidement. Si l’on se fait brave pour conserver cét honneur, dit Polyandre, il me semble que pour le mesme sujet, il seroit besoin aussi de faire grand chere : Car l’honneur dont vous parlez, ne consiste t’il pas à faire croire selon l’humeur du siecle, que puisque l’on est brave, l’on est riche et de grande condition ; Et voyant aussi un homme bien gras et bien <pb n="375"/> nourri, ne peut-on pas se figurer de mesme, que c’est un homme d’importance, et qui tient bonne table. Si les gens dont vous parlés logent dans un grenier où ils ne vivent que de pommes et de noix, ou de pain sec, leur maigreur les doit donc faire passer pour belistres, et l’apparence de leur habit ne remedie point au peu de monstre de leur visage. Ce que vous dites seroit bon, reprit Musigene, si infailliblement l’on devenoit gras pour avoir bien mangé, mais ceux qui font meilleure chere, sont souvent les plus maigres ; et puis la maigreur est tousjours prise pour une marque de bon esprit, et d’homme d’employ, au lieu que la graisse signifie le contraire, de sorte qu’encore que plusieurs <pb n="376"/> fassent mauvaise chere en leur maison, s’ils en sont maigres, cela est excusé, pource que l’on en void assez d’autres, et que l’on croid aussi que leurs corps ne sont desseichez, que par le soucy des estudes et des affaires . Je ne dy pas cecy pour moy : car je ne suis pas si maigre sous le linge que je parois au visage, et je ne suis pas si traistre à mon corps, que je ne tasche de luy donner tout ce qui luy fait besoin.</p>
<p>Polyandre ayant oüy cét agreable discours de Musigene, et luy voulant adherer en toutes choses, luy repartit, qu’il ne vouloit avoir de luy que toutes pensées raisonnable, et alors ce gentil personnage reprenant la parole, luy dit ; Toute autre consideration de<pb n="377"/>laissée Il faut que je vous avoüe, que c’est pourtant une de mes plus grandes passions que d’estre brave. L’on n’est point bien receu des grands Seigneurs sans cela. Ils vous prennent pour quelque Mendiant, et quelque chercheur de fortune. Les femmes et les filles, soit de la ville, soit de la Cour, ne daigneroient aussi vous faire part de leur conversation, et encore moins des autres plus grandes faveurs, si elles ne vous voient couvert des plus riches habits et des mieux faits. Mais à propos, que l’Edit du Roy, qui fut publié il y a quelques jours, et qui se doit executer à la huitaine, nous fait un bien grand tort ; Hé ! quoy ? les passemens(c) d’or et et d’argent sont defendus avec les points cou<pb n="378"/>pez, et les passemens de Flandres  ? Hé ! que ferons-nous quand nous serons privez de ce bel ornement ? Qu’avons-nous commis pour nous oster nos braveries.</p>
<p>Comme Musigene disoit cecy de sens froid, Polyandre avoit bien de la peine à s’empescher d’en rire, sçachant l’interest que cet homme pouvoit avoir à cecy, pour un miserable collet de dentelle qu’il lui avoit veu le jour precedent, lequel l’exposoit à la risée de tous ceux qui le voyoient. L’on disoit qu’il avoit esté pendu long temps à l’estalage d’une lingere, de laquelle il avoit desiré l’achepter pour l’avoir à meilleur marché, et elle s’estoit aussi accordée à luy donner, dautant qu’elle commençoit à s’en ennuier, <pb n="379"/> estant trop à la vieille mode, pour attirer les marchans. Dés lors que Musigene l’avoit eu en sa possession, il avoit disposé de son predecesseur, qui estoit un collet de rezeau qu’il fit descendre de qualité, en ayant fait faire une paire de canons de bas à botter, au temps que l’on portoit des genoüillieres estroittes, et depuis il l’avoit fait monter plus haut, le plaçant à l’ouverture de sa chemise, ce que les Galans vulgaires apellent un jabot. Il luy en avoit fait encore succeder un autre de passement du Havre , qu’il avoit eu de surcroist, lequel fut aussi divisé enfin pour servir d’ornement à ses jambes, comme elles en estoient parées alors ; et quelque autre avoit servy à luy faire des <pb n="380"/> manchettes. Voyla une Cronologie veritable de ses dentelles, dont Polyandre n’avoit pas oüy la relation, mais comme il estoit judicieux il en presuposoit la plus part à l’aspect qui luy avoit esté offert, de quelques-unes de ces rares pieces. Par là il conjecturoit quel devoit estre le regret qu’avoit celuy qui les portoit de s’en oster l’usage, pour estre estimé bon serviteur du Roy. Il luy dit pourtant que comme les esprits abondoient alors en inventions, l’on ne manqueroit point de trouver quelque autre mode, qui pareroit autant que les dentelles ; Et c’est mon grief, repartit là dessus Musigene, car j’estois fourny de tout ce qui estoit dans la bienseance, et il faudra desormais faire une <pb n="381"/> despence nouvelle, possible plus grande qu’auparavant, comme l’on va tousjours en augmentant jusques à monter à l’excez. Que feray-je aussi du passement et des boutons d’or que j’ay sur mon habit de campagne ? Lors qu’il disoit cela, Polyandre avoit peine à croire qu’il eust aucun autre habit, que celuy qu’il avoit sur le dos : Neantmoins pour ne luy pas desplaire, il luy parla en cette sorte. Ne regrettez point tant l’or que vous avez sur vos habits ; Vous n’y perdrez pas tout, puis qu’il y a presque le quart à gagner à le revendre ; Et si vous le donnés à quelque affineur ou monnoieur, vous vous devez rejoüir de ce qu’il sera possible changé en de beaux escus au Soleil . Il y <pb n="382"/> auroit sujet de joye, dit Musigene, si ces escus devoient revenir en ma bource, par quelque secret particulier, mais ayant changé de forme, ils changeront souvent aussi de maistre, avant que je les puisse revoir. Cela ne vous doit point mettre en peine, dit Polyandre, car ayant maintenant accez chez Æsculan, pouvez vous manquer de quelque chose, et ne devez vous pas vous asseurer de devenir aussi riche, que si vous aviez esté avec les Espagnols à la conqueste du Perou  ? Ces paroles donnerent bonne esperance à Musigene, les tenant dautant plus vray-semblables qu’il estoit emploié par Neophile pour visiter Aurelie, quoy que ce ne fust pas à luy qu’il se fiast de <pb n="383"/> ce qu’il luy falloit dire. Cela le satisfaisoit entierement ; Mais cette allegresse ne pût durer sans estre interrompuë incontinent apres, par un accident fort fascheux, comme nous allons voir au livre suivant.</p>
<p>Fin du second Livre.</p>
<p>POLYANDRE</p>
<p>LIVRE TROISIEME.</p>
<p>O BIGEARE varieté de la vie humaine ! O destin cruel et surprenant, que tu-es malaisé à éviter, et que l’on dit bien vray, que souvent quand l’on parle de quelque chose, elle arrive aussi-tost, ou quelqu’une de ses dependances, comme si les pensées qui nous en viennent estoient des inspirations qui nous adver<pb n="385"/>tissent, d’y prendre garde ! Que l’on avoüera bien que nous avons grand sujet de dire cecy, quand l’on sçaura ce que nous allons raconter.</p>
<p>Polyandre ayant aperçeu un homme à une porte auquel il avoit affaire, avoit fait soudain arrester le carrosse, et en estoit descendu pour luy parler, et d’un autre costé Musigene se voyant proche de la boutique d’une petite merciere, à qui il vouloit faire le compliment en passant, estoit descendu aussi, mais lors qu’il traversoit le ruisseau, voila deux sergens et deux records qui le saisissent au collet, en luy disant. Nous vous faisons prisonnier de par le Roy ; Vous contrevenez à l’Edit. Ils commencerent alors <pb n="386"/> à le houspiller pitoyablement, et n’y a si dur cœur qui n’en eust esté touché : Mais comme Polyandre avoit attention à son discours, il n’y prist pas si tost garde, que celuy à qui il parloit, lequel luy dit ; C’est vostre amy que l’on mal traitte ; ne le voulez vous pas secourir ? En disant cecy, il alla le premier vers ces mauvaises gens, et leur faisant honneur pour les mieux adoucir, leur dit, Messieurs, que voulez vous à ce galand homme ? S’il doit quelque chose il trouvera bonne caution. Il porte un cordon d’or contre la defense, repartit rudement l’un d’eux qui s’estoit desja saisy de son chapeau. Musigene qui estoit devenu aussi pasle que son collet, <pb n="387"/> et presque tout interdit, reprit ses esprits à la venuë du secours, et dit à l’instant ; L’execution de l’Edit ne commence que demain : C’est dés aujourd’huy, dit un Sergent, vous tiendrez prison jusques à ce que vous ayez payé l’amende. Avec ces mots cruels il l’entrainoit de toute sa force, et pourtant Musigene qui avoit d’autres raisons à dire, ne vouloit point proferer sa plus forte defense, desirant se servir auparavant de toutes les autres. La petite oye n’en est point , adjousta-t’il encore. L’on vous monstrera bien qu’elle en est, dit le Sergent, qui la dessus redoubla ses efforts : Musigene voyant que c’estoit tout à bon se delibera alors de trancher le mot, qu’il re<pb n="388"/>tenoit dans son estomach, comme s’il y eust eu du deshonneur à le prononcer ; Il dit assez haut ; Messieurs, je vous declare que mon cordon n’est point d’or ; Je(c) prens pour expers, et pour juges tous les Orfevres de Paris, et tous les hommes qui ont de la raison, ils vous certifiront cecy. Le vray or et le faux sont defendus, dit un Records.</p>
<p>Dans cét instant Polyandre s’estant avancé, avec un grand valet qu’il avoit, et quelques Bourgeois de la ruë, qui estoient faschez, que l’on emprisonnast un homme pour si peu de sujet, les Sergens alloient tirer l’espée pour se faire place ; Et Musigene craignant que l’on ne comprist pas bien ce qu’il vouloit dire, et le danger où <pb n="389"/> il estoit, luy faisant chasser toute honte, il cria alors tant qu’il pût ; Prenez garde à ce que vous faites, Messieurs les Sergens. Je vous dy encore que l’on examine mon cordon ; Je le veux perdre, et tout mon vaillant en mesme temps, s’il est d’or. Il n’osoit pourtant dire de quelle estoffe il estoit ; Neantmoins cela fit que celuy qui le tenoit le regarda plus curieusement, et un bourgeois qui estoit auprés de luy y ayant mis aussi la main, commença de crier avec risée ; Sur ma foy, il n’est que de paille ; Nargue pour les Sergens. Cela fit rire de mesme tous ceux qui estoient là, tellement que ces satellites estans honteux de s’estre trompez, lascherent le pauvre Musigene, mais ils ne luy <pb n="390"/> vouloient rendre ny cordon ny chapeau. Il leur dit gratieusement, Je vous prie Messieurs rendez moy mon castor[.] Il est vray que le cordon n’est que de paille et non sujet à l’Edict ; Mais je l’estime plus que s’il estoit d’or, car c’est l’ouvrage artificieux d’une tres-sage fille, qui dans le loisir de sa solitude fait aussi des guirlandes et des nœuds pour les Dames, où chacun se mesprend. Je veux garder cecy en memoire d’elle. Les Sergens voyant que le monde s’amassoit de plus en plus, et qu’il y avoit injustice à retenir le chapeau de Musigene, le rendirent avec le cordon. Ils s’en alloient penauts, estant contraints de souffrir la huée de tous ceux qui se trouvoient-là, mais <pb n="391"/> l’un deux qui avoit jetté les yeux sur le bas à botter de Musigene, où il y avoit de la dentelle, ayant encouragé ses compagnons, les fit soudain retourner pour le reprendre, comme il commençoit à se rajuster, son collet ayant esté tout chifonné dans la meslée. Polyandre et les autres qui se railloient encore ensemble de ce qui estoit arrivé, et qui avoient le dos tourné, ne peurent empescher que ces gens-là ne vinssent fondre à l’impourveu sur ce malheureux personnage, et ne luy fissent faire plus de six pas en avant, le tenant plus ferme que la premiere fois ; l’un deux ayant dit, que s’il ne portoit de l’or, au moins il avoit du passement aux jambes. Polyandre ne prenoit ce<pb n="392"/>cy que pour jeu et pour vetille, ne croyant pas que l’Edit se deust executer si rigoureusement, que la prison fust donnée pour peine à ceux qui y contrevenoient tant soit peu ; C’est pourquoy il crut qu’auparavant que de vouloir delivrer Musigene à force ouverte, il s’y falloit servir de quelque artifice. Ayant donc couru vers les Sergens avec une asseurance fort grande, il leur dit, Camarades, je vous ay laissé faire jusqu’à cette heure ; Mais à quoy vous amusez vous ? Cét homme a t’il pour plus de trois blancs de dentelles ? Dans une boutique à trois pas d’icy, il y a un jeune homme de cette ville, qui a un collet qui vaut plus de deux cent francs ; Quand vous n’auriez que cela, c’est pour payer <pb n="393"/> vostre peine de l’arrester. Si j’avois eu icy mes Archers, il ne seroit pas eschapé : Allez je vous seconderay.</p>
<p>A ces mots le regardant, comme il avoit encore ce jour-là un habit de campagne, et avoit assez mine d’homme d’espée, et l’entendant aussi parler de ses Archers, ils le prirent pour quelque Lieutenant ou Exempt, et croyant à ses paroles, ils laisserent-là Musigene, qui tout aussi-tost s’alla jetter dans le carrosse comme dans un azile, et Polyandre ayant enseigné plus particulierement aux Sergens, l’endroit où devoit estre celuy qui avoit un si beau collet, soit que cela fust vray ou faux, il les laissa aller à leur avanture, et s’en retourna pres <pb n="394"/> du Poëte, qui avoit encore peine à s’asseurer ; puis leur cocher ayant commencé de foüetter ses chevaux avec assez de vigueur, ils s’esloignerent promptement de ce lieu-là, mais il y eust assez de temps pour donner le loisir à Musigene de protester à Polyandre qu’il estoit son liberateur, et qu’il admiroit la prompte subtilité dont il avoit usé, pour le desbarasser de ces satellites(c). Il dit apres qu’il auroit esté bien malheureux s’il fust demeuré entre les mains de ces gens sans pitié, n’ayant failly qu’innocemment, pource qu’il ne croyoit pas que la huictaine de l’Edict fust expirée ; et que neantmoins dans cette incertitude, il n’avoit point pris ce <pb n="395"/> jour là son beau grand rabat d’ouvrages, et s’estoit contenté d’un petit collet de beneficier ; Mais qu’il luy estoit resté son bas à botter à dentelles, auquel il avoit creu que l’on ne prendroit pas garde, et qui cependant luy avoit pensé faire faire un affront ; Car quant au cordon de paille, façon d’or, il tenoit que la moquerie en estoit pour les Sergens ; Quoy que Polyandre ne luy en dist pas ce qu’il en pensoit, il avoüa en luy mesme que de vray il estoit le dernier à qui ce malheur devoit arriver, la despence qu’il faisoit en dentelles, n’estant pas fort excessive ; Mais il devoit pourtant avoir esgard à cela, lors qu’il s’estoit entretenu auparavant de la reformation des habits, et <pb n="396"/> voila le succés que nous avons tant aprehendé pour le pauvre Poëte.</p>
<p>Ayant gardé le silence quelque temps, il prist une brave resolution, et haussant sa voix, il dit ; Qu’ils y reviennent jamais, je vous asseure que je les tromperay bien. Hé que ferez vous ? repartit Polyandre. Je puis promptement réhausser mes bottes pardessus le genoüil, dit Musigene, mais pour faire quelque chose de plus agreable, je tireray des cizeaux de ma poche et tout devant eux je couperay les fueilles du passement ; Aprés cela qu’auront ils à dire ? Polyandre se rit de cette belle invention, et luy dit aussi-tost, je ne vous conseille point cecy, pource qu’il /397 / y auroit de la perte : Je vous veux donner un moyen pour faire que non seulement, vous pourrez porter des bas à botter avec de la dentelle, mais aussi des collets et du passement d’or sur vos habits ; C’est qu’il faut dire que vous n’estes pas de ce païs-cy, et que vous estes un des habitans du mont Parnasse, car en effet les Poëtes comme vous, sont plutost de ce lieu-là que de tout autre. Pourquoy n’aurez-vous pas ce privilege-cy ? veu qu’un de nos Historiographes, qui se plaisoit à estre brave, au temps d’une pareille defense, disoit bien que pour luy, il n’estoit point obligé de quitter ses dentelles, puis que l’on tenoit qu’un bon et fidelle Historien devoit estre comme s’il n’eust eu <pb n="398"/> aucune patrie, pour n’en flatter point plus l’une que l’autre, et que par consequent il n’estoit point sujet aux loix du Royaume. Ces pensées sont fort gentilles, dit Musigene, mais j’aurois peur qu’elles ne fussent pas de mise auprez des Sergens, qui sont trop ignorans pour sçavoir ce que c’est d’Historien ou de Poëte ; et je n’en ay veu que trop souvent de nostre condition à la mercy de ces ames brutales . Sur ce discours ils arriverent à la porte d’Aurelie ce qui les fit penser à autre chose. Estant descendus de carrosse, dés qu’ils furent à l’entrée de l’escalier, une servante leur dit que sa maistresse n’y estoit pas. Musigene vouloit repartir, qu’ils la reviendroient voir une autre fois ; <pb n="399"/> Mais Polyandre le reprit de sa promptitude, et luy dit que s’il vouloient servir Neophile avec affection, il falloit avoir la patience d’attendre. La Servante leur dit mesme, qu’y ayant assez de temps qu’Aurelie estoit partie, et qu’estant allé faire une visite où elle ne s’arrestoit d’ordinaire que le moins qu’elle pouvoit, s’ils demeuroient là encore un peu, ils ne manqueroient point de la voir. Cette fille bien instruite les pria aussi de monter dans la chambre, où elle fit grand feu et leur donna des sieges, tellement que Musigene commença à luy faire des complimens sur la peine qu’elle prenoit ; Mais elle luy repartit en riant, qu’il n’avoit que des paroles et point d’effet ; Qu’il y avoit trois <pb n="400"/> mois qu’il luy promettoit des chansons, sans qu’il luy en eust donné aucune. Vous aurez deux de celles que vous demandez, dit Musigene, mais pour les trois autres, je vous prie d’attendre jusques à ce que vous sçachiez les deux premieres. Et qu’attendray-je ? dit cette fille, vous les avez bien toutes données à Mademoiselle de Bois-tailliz la suivante de Madame. Pensez-vous que les Servantes de chambre ou de charge, ne valent pas bien les Demoiselles Suivantes, ou plutost Demoiselles Servantes, car elles servent aussi bien que moy, et il n’y a que l’escoiffion qui mette difference entre nous deux . Encore si cellecy me faisoit part de ce qu’elle a ; Mais elle veut tout pour elle <pb n="401"/> et si elle chante quelquefois un couplet de chanson à danser, ou d’air de Cour, elle se taist dés qu’elle me void venir.</p>
<p>Cette fille se retira ayant dit cecy, comme si elle eust esté fort en colere. Musigene dit alors à Polyandre ; Voila l’ordinaire de cete sorte de personnes, de parler toujours les unes contre les autres. Cependant je sçay de bonne part que la suivante d’Aurelie, est une Demoiselle aussi noble qu’il y en ait dans tout le païs de Caux dont elle est native ; Mais des filles qui sont de bas lieu voudroient estouffer cela, pour s’estimer autant qu’elle. Il est vray repartit Polyandre, que comme dans Paris, dés qu’une femme a le moyen d’avoir un carrosse, elle <pb n="402"/> veut aussi avoir une suivante, il y en a beaucoup qui mesme n’en voudroient pas qui fussent Demoiselles de naissance, craignant qu’elles ne fussent plus Demoiselles qu’elles, tellement qu’elles prendront plutost la fille d’une fruitiere, pourveu qu’elle soit adroite au service qu’elles en desirent. C’est ainsi que plusieurs Seigneurs prennent pour pages des enfans de villageois ou d’Artisans pource qu’ils chantent bien ou qu’ils ont bonne mine ; et ils en font de méme des Escuyers, croyant qu’il leur suffit d’estre à leur service pour estre Gentil-hommes, et qu’ils peuvent faire des Nobles aussi bien que le Roy. Je dy cecy par occasion, sçachant bien que la Maistresse de ceans, est de tres-<pb n="403"/>bonne naissance, et ne doutant point aussi, que sa suivante ne soit de noble race. Mais revenons à nostre sujet, dit Musigene, quoy que je sois asseuré de la Noblesse de cette suivante, quel moyen y a-t’il d’avoir la paix, si mesme des chansons qui sont des tesmoignages de joye, sont causes que l’on me declare la guerre ? Que feray-je pour apaiser la jalousie de ces filles, dont la moindre veut avoir toutes mes chansons aussi tost que l’autre, qui est sa superieure. Vous sçaurez que je me suis estably une methode dans la distribution de quelques ouvrages, que je ne compose pas pour les faire imprimer si tost, specialement en ce qui est de chansons, c’est que quand j’en ay composé <pb n="404"/> une, les premiers trois mois, je ne la veux aprendre qu’aux Princesses, les trois autres mois, je l’apren aux Dames et aux Demoiselles de condition, et je leur en donne la copie ; Au troisieme quartier, elle passe aux suivantes, et au dernier elle vient aux femmes de chambre et autres servantes. Celle cy n’a t’elle donc pas tort de vouloir que je viole mes reigles pour elle seule ? Et que diroient tant de Demoiselles de condition à qui je suis obligé, du bon accueil qu’elles me font, et qu’en diroient aussi Phronyme et Hyperide, et Aurelie mesme ? Ne faut il pas que ces personnes de consideration ayent quelque chose qui leur soit particulier, et qui ne soit point encore prophané <pb n="405"/> de la bouche d’une servante ? Je croy bien que celle-cy n’est employée qu’à coudre et à empeser le linge de sa Maistresse ; mais si elle sçavoit mes chansons, elle ne se pourroit tenir de les chanter devant les autres, et je serois tout estonné que venant icy, j’entendrois la cuisiniere qui en torcheroit ses escuelles et ses poislons, ou feroit ses hachis au son. C’est bien advisé, dit Polyandre, j’avouë maintenant que cette fille est insolente, de souhaiter de vous plus qu’elle ne doit pretendre. Vous qui avez inventé de si bonnes Loix, vous estes tres-juste de les observer. Neantmoins si j’estois en vostre place, je tascherois de contenter ces pauvres filles, et de terminer les jalousies qu’elles <pb n="406"/> ont pour vos faveurs, dont il pourroit arriver du desordre. Car que sçait-on si elles ne se battroient point pour vostre sujet, ou si elles ne feroient point des médisances nuisibles, ou si elle ne causeroient point des ligues, et des seditions dans la maison ? C’est à quoy il faut bien prendre garde. Ne m’avez-vous pas apris aussi qu’il faut gagner la bien-veillance de ces personnes-là jusques aux moindres, pour estre apres le bien venu aupres de leurs Maistresses ? Le meilleur est que vous en avez le pouvoir, ainsi que je remarque, et je trouve maintenant des preuves de ce que vous m’avez dit, que chacun vous faisoit feste dans toutes les maisons où vous alliez, car pour peu que vous estendissiez vostre faveur, et <pb n="407"/> vostre liberalité en chansons et en autres choses envers cette fille-cy, je pense qu’il n’y a rien qu’elle ne vous donnast de ce que vous luy demanderiez, son honneur sauf. Vous n’avez rien veu encore, dit Musigene, si je n’avois point esté enfermé dans un carrosse, et que l’on m’eust mieux veu par toutes les ruës où nous avons passé, vous auriez esté estonné de la quantité de gens qui m’eussent monstré l’un à l’autre par curiosité, et je dy jusques aux petites mercieres et aux lingeres, qui sont dans leurs boutiques, lesquelles ont oüy parler de mes ouvrages. Les unes disent, voila un des bons Poëtes du temps, les autres disent, voila un Autheur, et enfin j’ay quelque loüange de <pb n="408"/> toutes. Que si Demosthene le Pere de l’Eloquence Grecque, estoit ravy de ce qu’une vieille l’avoit monstré au doigt, et avoit dit ; Le voila, laquelle n’estoit qu’une revendeuse du coin des ruës ou une lavandiere, de combien doy-je estre plus satisfait, lors que tant de personnes de toutes conditions se pressent à qui me verra le plutost  ? Car bien souvent je voy aussi les Dames de haute qualité, mettre la teste hors de la portiere du carrosse, pour me voir mieux, quand l’on les a averties que je passe. O que Noble est la profession, non pas que j’ay choisie, mais dont la nature m’a fait present, puis que pour estre Poëte, il faut que nous naissions tels, au lieu que par le travail nous nous <pb n="409"/> pouvons rendre Orateurs . Quelle gloire ce nous est d’estre connûs par tout, ainsi que les Princes et les Heros, et d’avoir le privilege de porter la Couronne de laurier aussi bien que les conquerans  ; Car il faut que vous remarquiez icy en passant, qu’encore que j’escrive assez souvent en Prose, l’Art dont je me glorifie le plus, est celuy de la Poësie, pource que c’est veritablement un present de la Divinité.</p>
<p>Ayant parlé ainsi il regarda Polyandre avec un sousris, et luy dit qu’il estoit bien trompé s’il n’estoit fort propre à cet illustre mestier, et qu’à l’entendre discourir si pertinemment de toutes choses, il croyoit que s’il n’estoit Autheur, il le seroit quand il <pb n="410"/> voudroit. Polyandre rejetta cette belle loüange, mais Musigene luy dit encore, qu’il ne se devoit point cacher à luy, et qu’il le trouvoit capable d’escrire, soit en prose, soit en Vers, sur quantité de sujets, et que s’il vouloit faire société d’esprit avec luy, ils feroient de bonnes affaires ensemble. Polyandre eut tousjours de pareilles responces, parce qu’en effet, quoy qu’il eust l’esprit propre à tout, il n’avoit jamais faict l’Autheur. Ce qui leur fit aussi cesser ce discours, c’est qu’au mesme temps ils ouïrent le bruit d’un carrosse. C’estoit Aurelie qui revenoit de sa visite avec sa Sœur et sa niepce. Lors qu’elles furent montées dans la chambre, Musigene s’avançant le premier vers <pb n="411"/> Aurelie, luy dit, que comme il estoit asseuré qu’elle estoit ravie que l’on luy donnast la connoissance des personnes de merite, il avoit pris la hardiesse de luy amener Polyandre, qui estoit dans l’aprobation de tout le monde. Polyandre la salüa alors, et Hyperide et Phronyme aussi, leur declarant qu’il y avoit fort longtemps qu’il souhaittoit avec passion, de leur témoigner le respect qu’il avoit pour elles, et que s’estant trouvé avec Musigene qui estoit de leurs anciens amys, il avoit esté fort ayse d’avoir l’honneur de l’accompagner en sa visite. Ils prirent chacun des sieges apres, et Polyandre ayant continué ses paroles de civilité, en entre-mesla adroictement <pb n="412"/> quelques unes qui firent souvenir à Aurelie de l’avoir veu autrefois chez Eranthe, mere de Cephize, lors qu’elles se hantoient en leurs maisons de campagne. Cela fut cause qu’elle renouvela ses compliments, ne luy semblant pas qu’elle luy eust fait auparavant assez d’accueil. Elle remercia pour la seconde fois Musigene, de luy avoir procuré une si bonne connoissance. Les premiers entretiens que l’on eust en suitte furent sur les ouvrages de Musigene, que ces Dames admiroient, ou feignoient d’admirer. Phronyme dit que Polyandre avoit sans doute une grande affection pour les belles choses, puis qu’il s’estoit accompagné de celuy qui en produisoit en si grande quan<pb n="413"/>tité. Sçavez vous bien (dit ingénument cet Illustre Autheur) que nous ne nous connoissons pourtant que d’hier, et que nous sommes aussi grands Amis, que si nous avions demeuré ensemble toute nostre vie. C’est un privilege des grands hommes, repartit Phronyme, car comme ils sont tous spirituels, ils s’entreconnoissent au seul aspect, et aux premieres aproches, n’ayant pas besoin de faire espreuve l’un de l’autre par de longues conferences. Comme je ne prens point cecy pour moy, dit Polyandre, aussi je vous avoüe, que ce raisonnement est si docte, et si peu proportionné à mon esprit, que je crois qu’il faut que je laisse la charge à Musigene d’y respondre. <pb n="414"/> Il dit cecy d’une façon qui fit bien connoistre, qu’encore qu’il fust venu sous la conduite de Musigene, il avoit un esprit d’autre trempe que le sien, et que l’humilité avec laquelle il se rabaissoit n’estoit que pour se faire aprés estimer d’avantage. Il se teust là dessus ; et Musigene prenant la parole, acquiesça presque à ce que Phronyme avoit dit, presumant beaucoup de soy-mesme. De là il vint à dire, que pour monstrer combien il estimoit Aurelie, dés le moment qu’il avoit connû Polyandre, il avoit eu dessein de l’introduire chez elle, et qu’en effet il l’y avoit amené le jour precedent, mais que comme ils entroient, Neophile les ayant rencontrez leur <pb n="415"/> avoit fait remettre la partie à une autre fois. Aurelie ayant oüy cecy, dit soudain ; Je suis ravie de ce que vous vistes alors Neophile ; dites moy je vous prie, en quelle humeur il estoit au sortir d’icy. Il ne vous faut point celer, Madame, dit Polyandre, qu’il avoit du mécontentement de quelque chose qui s’estoit passé ceans, croyant que l’on avoit eu dessein de le joüer : il a cela si fort à cœur qu’il n’a fait autre chose qu’en parler depuis. J’ay grand regret de cecy, dit Aurelie, et puis qu’il ne prit pas la patience hier d’oüir ma justification, il faut que je vous la face maintenant, et que je vous esclaircisse de ce qui a pû mettre son esprit en erreur. Vous ne nous direz rien, Madame, re<pb n="416"/>prit Polyandre, qui ne luy soit trés-fidellement raporté.</p>
<p>Vous sçaurez donc, dit Aurelie, qu’une de nos femmes de chambre, que nous nommons Guerinette, m’ayant servie cinq ou six ans, a depuis esté mariée, et qu’estant demeurée vefve trois mois aprés, à l’instant que j’ay aussi esté privée de mon mary, l’affliction que j’avois me donnant de la pitié pour la sienne, je la repris ceans, parce qu’elle voulut bien retourner à sa fonction ordinaire. Je n’ignorois pas que de tout temps l’on l’avoit accusée d’avoir le cerveau leger, et dés lors qu’elle est revenuë icy j’ay encore assez connû ses deffaux, qui n’ont esté que trop visibles ; mais je les ay supor<pb n="417"/>tez, quoy que l’on m’asseurast qu’elle avoit des principes  de follie, d’autant qu’elle estoit des plus adroites à tout ce qu’elle faisoit, et que sa fidelité me sembloit tres-remarquable. Enfin depuis deux mois apres quelques accez de fiévre qu’elle a eus, son esprit s’est tellement troublé, qu’elle dit les plus grandes extravagances du monde, et elle ne feroit pas des actions moins folles, si l’on la laissoit vaguer par la maison, et si l’on ne l’obligeoit point la plus part du temps de se tenir au lit, luy remonstrant qu’elle est fort malade, et qu’elle n’a besoin que de se bien nourrir et de se reposer. C’est une charge que nous avons icy, et qui nous est de quelque despence, mais la charité ne <pb n="418"/> sçauroit mieux estre exercée qu’envers cette pauvre creature, mesme en ayant autrefois receu du service. Or l’une de ses imaginations, est qu’elle pense estre la Maistresse de ceans, et que pour moy, je ne suis que sa femme de chambre. Elle traite Hyperide comme sa cadette, et Phronyme comme sa niepce, et ordonne de toute la maison avec de plaisantes reigles. Ne croyez pas pourtant qu’elle s’esleve par trop, lors qu’elle se dit estre ce que je suis, et qu’elle m’abaisse fort aussi en me faisant estre ce qu’elle est ; Car vous devez sçavoir que la plus part du temps elle passe bien plus outre que ma condition, disant qu’elle est Imperatrice, et le moins qu’elle s’attribue c’est d’estre Rei<pb n="419"/>ne de Capadoce et de Paphlagonie, et d’autres contrées, dont elle a veu les noms dans quelques livres qu’elle a leus , ayant aimé de tout temps la lecture de toute sorte de livres, et c’est ce qui a contribué a la rendre plus fole, n’ayant employé ce qu’elle a apris la dedans, qu’à augmenter la bigearerie de ses pensées . Quand elle croid estre Reyne, elle distribuë plaisamment les dignitez de son Royaume aux uns et aux autres. Elle fait de nouvelles loix ; Elle declare la guerre à des peuples voisins pour des sujets les plus risibles que l’on se puisse imaginer, et les armées qu’elle ordonne de lever, doivent estre équipées d’une maniere plus propre à aller en mascarade qu’à faire des conque<pb n="420"/>stes. Apres elle change de stile tout soudain pour joüer mon personnage ; Elle tasche de m’imiter en mes paroles et mes actions ; Elle s’entretient des visites que j’ay accoustumé de faire, et de celles que je reçoy, et puis elle fait jugement de toutes les personnes de ma parenté, ou de ma connoissance, les loüant de leurs témoignages d’affection, ou les taxant de quelque oubly, pour n’avoir pas eu le soin de la visiter assez souvent ; Quelquefois elle commande que l’on aille mettre les chevaux au carrosse pour aller au cours , et elle veut que l’on luy aporte mes plus beaux habits afin de s’en parer, mais l’on ne fait rien de ce qu’elle dit, et l’on luy laisse passer sa fantaisie ne se <pb n="421"/> montrant point à elle. Quand elle peut sortir elle est ravie d’entrer dans ma chambre, pource qu’elle croid qu’elle luy apartient. Or il arriva hier que la garde qui a soin d’elle estant descenduë en bas, oublia de fermer la porte de la chambre où elle couche, et mesme elle s’arresta à deviser plus long-temps qu’elle ne devoit, comme toutes ces manieres de gens manquent souvent de soin et d’assiduité à leur charge : Cependant ma galande sortit de son lit, et trouvant la porte ouverte, se glissa doucement dans cette chambre-cy, où je n’estois pas pour lors, ayant fait faire du feu dans mon cabinet ; Elle se planta dans mon lit ou elle crût qu’elle estoit plus à son ayse que dans le sien <pb n="422"/> et en tira mesme les rideaux de chaque costé, pour y estre plus coyement. Un peu apres Neophile entra qui ayant fait quelque bruit avec ses esperons, ou bien s’estant aproché du lict fut aperçeu d’elle, et sans doute il luy pleut, comme elle a de l’inclination pour les hommes bien faicts. Il faut croire qu’elle contrefit alors ma parole, comme elle a accoustumé, et que Neophile qui n’estoit jamais venu icy s’imaginant que ce fust moy, s’arresta pres d’elle quelque temps, où je ne sçay pas s’il trouva d’abord une conversation bien reglée, mais tant y-a qu’à la fin Guerinette ne pût s’empescher de luy faire paroistre ce qu’elle est, meslant beaucoup d’extravagances dans <pb n="423"/> ses discours, et j’avouë qu’elle en vint mesme à des actions violentes et indiscrettes, sortant du lict et se jettant à son col, ce qui fit assez de bruit, tellement que je sortis de mon cabinet avec une personne de qualité, qui m’estoit venu visiter. Je fus la premiere à employer mes mains pour retirer Guerinette, et voiant que Neophile estoit touché de dépit, d’avoir esté trouvé pres de cete folle, qui avoit mis ses cheveux et son rabat en desordre, et le persecutoit estrangement, je commençay de luy en faire des excuses, et luy voulois faire entendre que j’estois fort faschée de cét accident, mais sa colere le piqua de telle façon, qu’il s’en alla sans me vouloir escouter. Depuis je ne <pb n="424"/> cessay de penser à cét accident arrivé à une personne de la condition de Neophile, que je souhaiterois de recevoir chez moy, avec toutes les civilitez imaginables, bien loin de luy avoir preparé une telle piece, et son ressentiment me touche si fort, que si je croyois qu’il fust bien seant à mon sexe de l’aller trouver chez luy ou ailleurs, pour luy faire entendre que je suis innocente de tout cecy, je le ferois librement.</p>
<p>Polyandre prenant alors la parole luy dit, je me suis tousjours bien douté, Madame, de la pureté de vos intentions, et que la cause de cette avanture ne vous devoit point estre attribuée. C’est pourquoy je vous asseure que ce n’est point à vous à aller trouver Neo<pb n="425"/>phile, ou à l’attendre quelque part pour vous justifier, et que c’est à luy à venir icy au plutost qu’il pourra pour vous demander pardon ; non pas de vous avoir crû capable d’inventer quelque tromperie, pour vous mocquer de luy, ou d’avoir pris quelque divertissement à la rencontre qu’il a faite, car il ne sçauroit avoir de vous de telles pensées ; mais pour la faute qu’il a commise de n’avoir pas presté l’oreille à vos premieres remonstrances : Aussi ne faut-il pas qu’il se pleigne, ny d’injure ny d’offence de la part de qui que ce soit, lors qu’il sçaura que la personne dont il a esté attaqué, n’est point coupable elle mesme de ce qu’elle fait, estant privée des lumieres de la Raison. Il faut qu’il <pb n="426"/> attribuë tout à une mauvaise influence, qui presidoit pour luy à cette heure-là , et qui au lieu de le faire joüir de l’entretien de la plus belle, et de la plus-sage Dame de ce siecle, l’a fait tomber pour un quart-d’heure entre les mains d’une folle. Cela luy doit monstrer que l’on ne peut joüir du bien sans souffrir auparavant quelque peine ; mais de vray s’il considere le mal apres qu’il est passé, au moins le souvenir qu’il a de s’estre mespris, le doit plutost exciter à rire qu’à pleurer, dautant que les discours que vostre Guerinette luy à faits ont esté si plaisans, qu’il faudroit estre de mauvaise humeur pour s’en mettre en colere , quand l’on connoistra la personne dont ils viennent.</p>
<p><pb n="427"/> Polyandre ayant dit cecy, Aurelie luy asseura que de quelque façon que ce fust, elle estoit tousjours faschée de cette rencontre ; mais pource qu’elle n’avoit pas oüy les propos que Guerinette avoit tenus à Neophile, elle témoigna de la curiosité pour les sçavoir. Polyandre ne crût pas qu’il falust monstrer qu’il eust dessein de les celer, et neantmoins quoy que Neophile les luy eust racontez assez particulierement, il ne dit que ce qui pouvoit moins  rendre la chose ridicule, à ceux qui en voudroient tirer du passe-temps, craignant que l’erreur où Neophile avoit esté, ne servist d’un trop grand sujet de mocquerie, à ceux qui en entendroient parler ; Car il ne vouloit <pb n="428"/> rien dire contre les gents dont il avoit affaire, de peur que cela ne leur fust raporté, et qu’apres il manquast de creance aupres d’eux ; joint qu’il estoit assez fidelle envers ceux qui l’honoroient de leur affection ; pour suporter leurs interests avec ferveur, et il employoit toutes ses adresses pour les eslever au dessus des autres, specialement quand il sçavoit que leur felicité devoit establir la sienne. Toutes-fois il n’estoit pas fort necessaire de parler pour Neophile en ce lieu là, où l’on l’avoit en tres-bonne estime. Phronyme dit mesme qu’il avoit une mine à se faire respecter de chacun, et qu’elle croyoit que pour peu de lumiere d’esprit qu’il restast à une personne <pb n="429"/> troublée, il n’en seroit pas moins estimé que des plus sages, et que si Guerinette luy avoit fait quelque peine selon ses fantaisies desreglées elle s’estonneroit bien fort pourtant si elle lui avoit dit quelque chose qui le pust offencer. Aurelie adjousta que lors qu’il fut party l’on eut grand peine à la remener dans sa chambre ordinaire, et qu’elle se plaignoit de ceux qui l’avoient tirée d’aupres une personne si aimable.</p>
<p>Apres ce discours Hyperide qui avoit l’esprit gay et libre, dit à sa Sœur qu’il ne seroit point mal à propos de faire voir à ces messieurs, en quel estat estoit celle dont l’on parloit ; Aurelie repartit qu’il n’y avoit rien qui l’en pust empescher, sinon qu’elle <pb n="430"/> seroit honteuse de les mener en un lieu si mal accommodé. Phronyme repliqua, qu’ils n’ignoroient pas comment devoit estre une garderobe de filles, et là dessus Polyandre et Musigene ayans declaré qu’ils seroient fort ayses de voir la bonne Guerinette, ils y allerent tous ensemble. Voiant qu’il luy venoit compagnie, elle se mit en son seant sur son lict, et mettant les mains à sa coiffure, elle taschoit à s’ajuster, comme si elle eust eu dessein de plaire à quelqu’un. Lorsqu’elle eut consideré Polyandre et Musigene, elle demanda s’il n’y avoit qu’eux deux ; Aurelie asseura alors qu’elle disoit cecy, parce que son imagination estoit encore occupée de l’Idée de Neophile, et que ce <pb n="431"/> n’estoit que luy qu’elle desiroit. Elle luy demanda donc, si elle n’estoit pas satisfaite de la visite de ces deux personnages, qui avoient tant de merite et tant de Vertu ? Je te prie Guerinette (repartit elle à Aurelie qu’elle prenoit pour elle mesme) ne te mesle point de m’introduire icy des hommes selon ta fantaisie : Je me persuade que tu me veux consoler de m’avoir hier excroqué un Galand. Chacun sousrit à ces mots qui firent avoüer qu’Aurelie avoit bien rencontré en sa conjecture. Pour complaire alors aux resveries de sa servante, qui croyoit estre la Maistresse, elle luy dit ; Je vous asseure que voicy l’eslite des plus honnestes hommes de Paris que je vous amene, <pb n="432"/> et vous pouvez choisir lequel il vous plaira pour vostre Amant, sans que l’on desire forcer vos inclinations. Pour celuy qui est pres de toy, repartit Guerinette, en monstrant Polyandre, il a une mine passable, mais il me semble trop serieux et trop suffisant. Avant que de luy faire l’honneur seulement de l’admettre à parler à moy, je voudrois sçavoir sur quoy se fonde sa suffisance. Si vous prenez suffisance pour une hardiesse genereuse, dit Phronyme, il est de vray fort suffisant, et cette suffisance est fondée sur la connoissance qu’il a d’estre capable des plus hautes actions. Guerinette repartit, qu’elle en douteroit jusques à ce qu’il en eust donné des preuves ; Et là dessus Musi<pb n="433"/>gene se voulant faire de feste, s’avança pres de son lict, en luy disant ; Et moy Madame, Hé quoy ne me connoissez vous pas ? Oüy da, dit elle, en sousriant, et penchant un peu la teste de costé comme par affetterie, il me semble avoir veu ton visage au bout du manche d’une basse de violon, et qu’il servoit là d’un digne marmouset. Il n’y eut alors personne qui n’esclatast de rire, excepté Musigene qui fut honteux de se voir si mal traicté[.] La sage Phronyme ayant pitié de luy, dit à Guerinette ; Je vous prie connoissez un peu mieux le monde que vous ne faites, et traitez plus civilement ceux qui prennent la peine de vous visiter, ou bien l’on ne vous amenera plus per<pb n="434"/>sonne, et vous demeurerez solitaire et chagrine en ce lieu, sans aucun divertissement. Hé qu’est-celà, ne connoissez vous pas Monsieur Musigene, qui a composé de si beaux Livres, dont vous avez leu la pluspart ? Ha, ha, je m’en souviens à cette heure, dit Guerinette, et je vous aprendray comment j’ay eu premierement la connoissance de son nom, et de ses ouvrages ; Ma friandise en fut cause : Car estant descenduë dans la cuisine un vendredy, et ne voulant pas manger mon pain tout sec à mon desjeuner, j’entamay une livre de beurre, dont j’ostay le papier qui luy servoit de couverture, où je vy les plus belles pieces de cét excellent Autheur. Une autrefois <pb n="435"/> je trouvay aussi que nostre cuisiniere avoit achepté un morceau de lard à larder, qui en estoit enveloppé, et comme je suis fort curieuse, la graisse qui tenoit à mes doits, ne m’empescha pas d’en faire la lecture : Mais ô que les souris de ceans devindrent sçavantes ! elles rongerent tout ce papier la nuit d’apres, et avallerent Prose et vers, comme les plus friands morceaux qu’elles pussent manger : Je ne sçay pourtant comment ces Vers si picquans et si forts, se laisserent manger par des bestes si mesprisables, veu que ce sont eux qui rongent, et qui mangent les autres  ; Je crain mesme voyant aujourd’huy nostre Poëte si maigre et si descharné, que ce ne soit ses propres vers <pb n="436"/> qui le mangent tout en vie, pour ne rien laisser aux autres vers qui l’attendent au sepulchre. Le pis que j’y voye, c’est qu’il veut faire des vers trop superbes, qui ne sont qu’à la loüange des espadassins ou massacreurs d’hommes, et de quelques gens de Justice et de Finance qui mangent le peuple, de sorte qui  ne peut venir que du mal d’une si mauvaise cause. Il vaudroit bien mieux qu’il s’ocupast à nous faire de beaux Lanturelus et autres chansons recreatives, comme il avoit accoustumé.</p>
<p>Guerinette disant toutes ces choses L’on prit beaucoup de plaisir à des railleries si naïves : Mais Musigene ne declaroit pas ce qu’il en pensoit ; Il vouloit seulement <pb n="437"/> empescher que cela ne durast plus long-temps, et croyant que par ses civilitez, il pourroit gagner l’esprit de cette femme, tout troublé qu’il estoit, afin qu’elle le traitast avec plus de douceur, il s’en vint luy protester avec une façon serieuse, qu’ayant remarqué les bonnes qualitez de son jugement, et que tout ce qu’elle disoit de luy n’estoit que pour se divertir, il ne s’occuperoit plus à autre chose qu’à chanter ses loüanges, surquoy Aurelie luy dit, que c’estoit le plus digne employ qu’il pourroit choisir(c). Je te prie tay toy, s’escria Guerinette, il n’est pas seant que tu vienne icy entre mesler tes discours. Va seulement me blanchir du linge. Quelle honte est cela, de dire qu’il <pb n="438"/> y a plus de quatre jours que je nay changé de mouchoir de col, ny(c) de coiffe de nuict, et que mes brassieres sont si noires qu’il semble qu’un charbonier m’ayt voulu baiser. Hyperide luy promit là dessus, que l’on auroit plus de soin d’elle desormais, et alors s’estant enfoncée dans son lict, elle dit qu’elle ne desiroit plus que l’on la vist en cét estat, et qu’elle ne vouloit plus parler aussi, parce qu’il n’y avoit là personne qui meritast qu’elle interrompist son repos.</p>
<p>La compagnie sortit voyant qu’il n’y avoit plus de plaisir à elle. Polyandre et Musigene ayant encore esté quelque temps dans la chambre d’Aurelie, où ils s’entretindrent avec admiration <pb n="439"/> des extravagances de cete femme ; ils prirent congé et s’en retournerent chez Æsculan. Neophile n’estant pas encore de retour, Musigene se lassa de l’attendre, et pource que la nuit estoit desja venuë, il se retira chez luy. Il suffisoit que Polyandre demeurast, parce que c’estoit luy qui avoit eu la principale charge de parler à Aurelie. Quand Neophile fut de retour, il luy conta de point en point tous les entretiens qu’il avoit eus avec cette Dame, et luy asseura qu’il l’avoit trouvé la plus courtoise du monde, et qu’elle estoit capable de rendre un homme confus par ses civilitez. Il luy aprit que c’estoit avec sa femme de chambre qu’il avoit eu une conversation si extraordinaire ; <pb n="440"/> qu’étant devenuë fole depuis quelque temps, elle s’estoit mise hardiment dans le lit de sa Maistresse sans que l’on le sçeust, et qu’il devoit pardonner à la maladie de cette pauvre servante, dont Aurelie estoit assez faschée, non seulement à cause qu’elle l’aimoit, et qu’elle avoit regret de la voir en cét estat ; Mais aussi parce qu’elle luy joüoit quelquefois des pieces qui ne plaisoient pas à tout le monde, comme celle dont il s’estoit plaint. Pour le resjoüir un peu, il luy conta en suite comme il avoit veu Guerinette, et ce qu’elle avoit dit à Musigene et à luy, et mesme aux Dames qui les accompagnoient. Au reste que quand il voudroit prendre la peine une autre fois de visiter <pb n="441"/> Aurelie, il y seroit receu avec un accueil plus grand qu’il ne se pouvoit jamais persuader, et qu’il croyoit que l’on l’y attendoit avec impatience ; Qu’Aurelie avoit dessein mesme de luy faire des excuses d’une chose dont elle n’estoit point coulpable, c’est pourquoy il falloit la prevenir, et luy demander pardon de ce qu’il estoit sorty trop promptement de chez elle, sans écouter ce qu’elle luy vouloit dire. Neophile repartit à Polyandre, que cela estoit selon les regles de la vraye civilité, et qu’il suivroit tousjours les conseils d’un homme si entendu que luy, ayant tout sujet d’estre satisfait de ce qu’il luy avoit raporté, et de la peine qu’il avoit prise en sa conside<pb n="442"/>ration ; Mais qu’il faloit qu’il continuast ses bons offices, en l’accompagnant le lendemain chez Aurelie, parce qu’il luy sembloit qu’estant avec luy, tout luy succederoit avec plus de facilité. Polyandre estant demeuré d’accord de cette visite, vouloit s’en retourner à l’instant, mais Neophile pretendoit le retenir quoy qu’il asseurast qu’il avoit affaire chez luy, et qu’il n’y avoit point d’aparence qu’il se rendist ainsi son domestique, avec tant de familiarité. Comme ils estoient sur cette contestation Æsculan qui avoit sçeu qui estoit celuy à qui son fils parloit, luy fit sçavoir qu’il desiroit aussi l’entretenir. Ne pouvant refuser cecy il l’alla incontinent trouver dans <pb n="443"/> son cabinet, et ils parlerent encore de leur traicté, lequel fut conclu enfin selon le desir de Polyandre, qui par ce moyen devoit toucher promptement une bonne somme, au lieu que s’il n’eust point cedé ses droits, son gain eust esté lent et un peu meslé d’incertitude, n’ayant pas le credit de faire valoir les choses comme cet opulent Financier, qui gouvernoit les plus puïssans de l’Estat. Ils furent ensemble bien avant dans la nuict ; Æsculan qui ne prenoit qu’un boüillon ce soir là, s’estant retiré pour se coucher, Polyandre alla retrouver Neophile qui l’attendoit à souper avec impatience. Lors qu’il sçeut le sujet qui l’avoit retenu, il fut fort ayse de ce que <pb n="444"/> son pere s’estoit accordé à tout ce qu’un homme qui luy estoit si cher pouvoit souhaitter pour son avantage. Ayant devisé quelque temps apres le souper, ils s’allerent coucher chacun aux apartemens qui leur estoient preparez.</p>
<p>Le lendemain Polyandre sortit dés le matin pour mettre ordre à plusieurs choses necessaires, parmy lesquelles il eut soin de se faire équiper un train qui fust leste : Car quoy qu’il eust passé les boüillons les plus ardens de la jeunesse, qui portent aux dépences et aux vanitez, il sçavoit aussi bien que le Poëte Musigene que si l’on vouloit frequenter les Grands, et mesme les inferieurs avec quelque satisfaction, il faloit se mettre en estat de n’en estre pas mesprisé, donnant quelque <pb n="445"/> chose à la coustume du siecle, et principalement à celle de Paris, où chacun tasche de parestre quelquefois jusques au delà de ses forces. N’ayant peu se rendre à disner chez Æsculan, pour avoir rencontré un ancien amy qui l’avoit retenu, Neophile estoit dans des impatiences extrémes et l’avoit desja envoyé chercher au lieu où il logeoit, mais il n’y avoit fait que passer pour un moment. S’estant bien douté que cét amoureux si ardent seroit en peine de luy, il luy envoya faire des excuses par un de ses gens, qui l’asseura qu’il le viendroit trouver sur les deux heures, pour faire tout ce qu’il desireroit. En effet il n’y manqua point, et quoy qu’il eust encore beaucoup d’affaires, ayant <pb n="446"/> promis à Neophile de l’accompagner chez Aurelie, il voulut s’en acquiter, de peur qu’il ne crust qu’il fust de mauvaise humeur  ou trop paresseux à l’obliger. Ils monterent donc en carrosse, et prirent le chemin de la demeure de cette Dame, mais ils ne la trouverent point et ses gens ne pûrent dire où elle estoit allée, aucun d’eux n’en ayant oüy parler à son depart.</p>
<p>Neophile voulant achever l’apresdisnée avec quelque divertissement, fut d’avis alors d’aller à la foire, ce que Polyandre ne desaprouva point. Ils y firent quelques tours sans y voir personne de connoissance ; Mais enfin ils aperceurent Aurelie qui estoit menée par un Cavalier que <pb n="447"/> Neophile reconnût aussi-tost, pour celuy qui estoit sorty du cabinet de cette Dame, lors qu’il estoit tiraillé par sa femme de chambre, et lequel en avoit faict quelques railleries. Cét homme jetta aussi les yeux sur luy à l’heure mesme, et se retourna vers Aurelie en sousriant, comme pour luy dire, voyla celuy que nous vismes avant-hier en un si plaisant estat ; C’est ce que Neophile s’imagina en voyant sa contenance, comme il estoit fort soupçonneux, et il fut tellement saisi de depit, et de jalousie et de desir de vengeance, qu’il se contenta de salüer Aurelie assez froidement sans vouloir aprocher d’elle, et ne prit point garde mesme à Phronyme et Hy<pb n="448"/>peride, qui alloient en suitte, menées par d’autres hommes assez bien faicts, mais Polyandre les salüa pour luy. Neophile luy dit apres, qu’il avoit une telle aversion pour celuy qui menoit Aurelie, que s’il le trouvoit d’ordinaire en un lieu, cela seroit capable de l’en bannir ; Que cependant il croyoit qu’il possedoit les bonnes graces de cette Dame, puis qu’il la voioit souvent chez elle, et que c’estoit luy qu’il y avoit trouvé le jour qu’il avoit esté si mal receu, et que ce personnage avoit fait parestre qu’il vivoit là avec beaucoup de familiarité, estant sorty du cabinet sans ceremonie, et que cela estoit encore confirmé, parce qu’il faisoit des parties avec Aurelie pour la foire ; Que cela <pb n="449"/> luy desplaisoit fort, et pouvoit retrancher quelque chose de l’estime qu’il faisoit d’elle. Neantmoins que là où il s’agissoit de l’Amour et de l’honneur, il ne se faloit pas rendre, et ceder honteusement la place à un autre, comme s’il eust confessé de luy estre inferieur en quelque chose ; Qu’il faloit plustost continuer de voir Aurelie, quant ce n’eust esté que pour braver cet Amant et le chasser d’aupres d’elle s’il se pouvoit. Polyandre luy asseura que son dessein estoit plein de courage et de generosité : Mais Neophile dit que ce n’estoit pas tout, et qu’ayant esté offencé de cet homme par ses moqueries visibles qu’il reiteroit encore, il eust bien voulu aprendre qui il estoit, pour <pb n="450"/> sçavoir comment il se gouverneroit en son endroit. Polyandre luy repartit, qu’il n’en seroit pas plus long temps en peine ; Que pour luy il avoit frequenté en tant de lieux qu’il connoissoit tous les visages de la Cour, et que s’il ne vouloit sçavoir que le nom et les qualitez de l’homme qui menoit Aurelie, c’estoit Thrasomede , qui de vray se montroit un des plus grands fanfarons qui fust en France, et qui donnant plus de paroles que d’effets, et plus de rodomontades que de marques de valeur, s’estoit toutesfois eslevé aux hautes charges de la milice, par la faveur de quelques puissances du siecle. Neophile qui n’avoit guere plus de vingt-deux ans, qui avoit esté au <pb n="451"/> college jusqu’à dix huit, et avoit employé presque toutes les autres années à l’estude du Droit, sans avoir beaucoup hanté d’autres gens que des personnes de son âge, et à peu pres de sa condition, se trouva alors estonné, d’avoir affaire à un homme de trente cinq ans et plus, lequel estant homme d’espée, et dans le grand credit, ne pouvoit souffrir honnestement que l’on l’offençast en façon quelconque, sans en demander la satisfaction, et sans la poursuivre jusqu’à l’extremité, et qui ne seroit point aussi attaqué qu’il ne se defendist, le plus fortement qu’il luy seroit possible. Ce n’estoit point le mestier de ce jeune homme de manier les armes. Si la colere le <pb n="452"/> sollicitoit à se vanger, d’un autre costé une certaine crainte dont il ne se pouvoit deffaire, le retenoit de rien entreprendre de hazardeux. C’estoit pourtant une chose merveilleuse que sa vanité ordinaire luy ostast aussi tost la connoissance de ces mouvemens aprehensifs qu’il sentoit en son cœur, luy persuadant qu’il se pourroit monstrer fort hardy et fort valeureux. Ce que Polyandre sembloit luy certifier du peu de courage de Thrasomede le pouvoit rasseurer, mais d’ailleurs cette contenance de bravache qu’il gardoit tousjours luy pouvoit donner quelque terreur. Polyandre ne le voulant point encore choquer en cecy, luy dit que s’il avoit receu du mécontentement de <pb n="453"/> Thrasomede, il le loüoit de s’en vouloir ressentir. Il pensoit qu’il s’apaiseroit avec le temps, lors qu’il auroit apris tres-certainement que tout ce qui luy estoit arrivé, n’estoit pris que pour une rencontre agreable, qui n’ayant point esté premeditée ne l’interressoit point en son honneur. Mais dans les inégalitez de son esprit, il vint aussi à se deffier d’Aurelie, se figurant que lors que Thrasomede avoit parlé à elle en le regardant, elle avoit témoigné de prendre plaisir à ce qu’il disoit, et que cela monstroit qu’elle ne faisoit point cas de luy, et qu’il avoit eu occasion de croire qu’elle luy avoit procuré la mauvaise avanture qu’il avoit euë, quelque excuse qu’elle en eust <pb n="454"/> faite, et que tout resolument il faloit tirer raison  de cecy. Polyandre le voyant dans cette fougue toute contraire à ce qu’il avoit resolu auparavant, et qu’il pretendoit destruire ce qu’il avoit estably, il pensa qu’il ne le faloit pas tousjours flatter et luy dit hardiment qu’Aurelie avoit plus de sujet de se fascher contre luy, que luy contre elle ; Que s’il avoit pris sa servante pour elle mesme c’estoit sa faute de s’y estre abusé, et qu’il avoit monstré par là qu’il la connoissoit mal, s’il avoit creu qu’elle fust capable de tenir de tels discours que cette folle, et qu’ayant mesme eu alors la pensée de pouvoir obtenir d’elle de notables faveurs, comme il luy avoit declaré, il devoit confesser <pb n="455"/> qu’il avoit esté justement puny, d’un dessein si peu raisonnable ; Que d’ailleurs Aurelie luy ayant fait par luy de si grandes excuses de ce qui luy estoit arrivé, et se remettant à luy en faire encore d’autres de bouche, avec des humilitez extraordinaires, quoy qu’elle ny fust point obligée, il seroit de bien mauvaise humeur de continuer sa colere contre elle, et de ne point acquiescer à une reconciliation si juste que celle qui luy avoit esté proposée.</p>
<p>Ces remontrances le rendirent confus, de sorte qu’il fust contrainct de parler d’autre chose, et pour celer son ressentiment, il s’accorda à passer en d’autres endroits de la foire. Il s’amusa à voir les merceries, les tableaux, l’or<pb n="456"/>feverie, les gentillesses de Flandres, et d’Allemagne, et tout ce que les marchands avoient pû aporter pour tenter la curiosité des hommes, et les exciter au luxe et à la prodigalité. Polyandre disoit que plusieurs asseuroient, que tous les ans la foire estoit toujours semblable, et qu’il sembloit que ce qui estoit dans les boutiques, n’en fust point desplacé d’une année à l’autre, mais que neantmoins il y remarquoit assez souvent des choses nouvelles ; Qu’il se souvenoit bien que l’ayant veüe en sa plus basse jeunesse, il n’y avoit point trouvé tant d’argenterie de diverses sortes, ny tant de vases de Pourcelaine, et tant de cabinets d’Ebeyne et de grands miroirs ; Qu’au<pb n="457"/>paravant mesme l’on ne sçavoit ce que c’estoit de toutes ces somptuositez, et que le desir du gain avoit augmenté l’industrie des hommes ; Mais que sur tout il y voyoit une marchandise qui ne s’y rencontroit point autrefois qui estoit les Livres, et qu’il ne desesperoit pas d’en voir aussi vendre un jour à la foire S. Denis et à la foire S. Laurens . Neophile qui estoit de beaucoup plus jeune que luy et ne sçavoit pas si bien l’estat du passé, luy demanda s’il estoit possible qu’il n’y eust là autrefois aucun Libraire ; Il répondit que cela estoit certain, et que c’estoit que nos anciens croyoient qu’une telle foire que celle de saint Germain, qui estoit la principale de la ville de Paris, <pb n="458"/> n’estant pas faite particulierement, pour des ventes de bestiaux et autres choses necessaires, comme celles des champs, elle estoit un lieu de joye et mesme de desbauche, où l’on ne devoit vendre presque que des marchandises qui servoient à l’intemperance et à la vanité ; et qu’il ne s’y trouvoit de mesme aussi que des gens qui aimoient ces choses, de sorte que les livres n’estoient point convenables avec cela. C’est donc-là un témoignage, dit Neophile, que nostre siecle est plus amy des choses utiles et bonnes, que les siecles precedens. Ne croyez pas cela, dit Polyandre ; Quoy que l’on achete plus de livres qu’autrefois, l’on n’estudie pas davantage ; C’est que les livres servent main<pb n="459"/>tenant en partie au luxe des hommes, et que l’on en fait des amas pour parer les cabinets, comme de tableaux et de Pourcelaines. Autrefois il n’y avoit que ceux qui s’en vouloient servir, et qui en estoient capables qui les achetassent, mais maintenant des gens qui à peine sçavent le François, ont de gros volumes Grecs et Latins, et l’on void des hommes de Finance qui ont bien plus de livres que les Docteurs, parce qu’ils ont plus d’argent pour les acheter. Neophile avoüa que cette remarque estoit vraye, mais Polyandre luy declara aussi-tost, qu’il n’avoit pas intention de reprendre l’honneste dépence, qu’il sçavoit qu’Æsculan avoit faite en cecy, ayant une galerie pleine de <pb n="460"/> livres, puis que c’estoit pour l’usage de son fils, qui estoit homme d’estude, et qui s’en sçavoit servir dignement, ayant l’esprit excellent comme il avoit .</p>
<p>Neophile sousrit à cette flaterie, qu’il ne rejetta que foiblement, et apres ils se divertirent de la veuë de divers objets. L’on voyoit-là des Cavaliers échauffez au jeu, qui en aparence alloient se décharger de tout l’argent qu’ils avoient receu pour la prochaine campagne ; Les Commis y joüoient l’argent du Roy, et celuy du peuple ; Plusieurs ne se contentoient pas de joüer des pieces d’Orfeverie : Ils joüoient de grosses sommes d’argent, quoy qu’ils ne les eussent pas-là presentes, et n’eussent pas voulu se char<pb n="461"/>ger d’un si lourd fardeau ; Ils n’avoient que des jettons ou marques pour les compter, et il sembloit qu’en cela leur perte leur fist moins de peur, d’autant qu’ils ne la voyoient pas encore parfaitement, mais ce n’estoit qu’un mal differé : Le marchand chez qui ils avoient joüé, et qui tenoit ce brelan public, devoit estre le lendemain à leur lever, pour leur demander la somme qu’ils avoient perduë, selon le nombre des marques qu’il leur avoit donnés. Ceux là estoient moins reprehensibles qui joüoient seulement quelques gentillesses pour des Dames qui les regardoient joüer, et qui eussent bien voulu donner une heureuse chance par leurs regards, à ceux qu’elles sou<pb n="462"/>haitoient de voir gagner plustost que les autres, suivant les mouvemens de leur inclination. Le moindre jeu estoit pour les confitures et les dragées, et de cela il n’y avoit si petit qui n’en voulust avoir. Plusieurs n’eussent pas creu estre venus à la foire sans en avoir tasté. Le degast s’en faisoit par les Pages et les Laquais, qui se jettoient dessus au pillage, lors qu’ils voyoient que le Confiseur delivroit sa marchandise à quelque niais, qui ne sçavoit pas que le larcin estoit honorable à ces sortes de gens, comme aux enfans de Lacedemone, pour le moins en ce qui estoit des choses bonnes à manger . D’autres larrons n’estoient pas si suportables qui se fouroient dans la plus <pb n="463"/> grande presse, ou la faisoient eux mesmes, quand il n’y en avoit pas assez, pour avoir plus de commodité de couper des bources, où pour desrober tout ce qui estoit dans les pochettes de ceux qui se trouvoient aupres d’eux ; Ils coupoient le derriere des robes des femmes et des manteaux des hommes, ce qui surprenoit extremement de se voir en cet equipage ridicule. Jamais de telles assemblées ne manquent de ces sortes de gens. Pythagore comparoit le Monde à une Foire où plusieurs alloient tracassant, soit pour vendre soit pour acheter ; Il disoit que cela representoit la Vie active, et que les Philosophes estoient ceux qui ne venoient là que par curiosité, et pour voir le cours du marché, <pb n="464"/> menans une vie contemplative . Il pensoit avoir tout compris en cecy, mais l’on dit qu’il oublioit à y mettre les coupeurs de bource : Toutes-fois c’est que ce subtil mestier n’estoit pas inventé alors, ou bien il n’estoit pas encore dans sa perfection. Ceux qui s’en méloient dans cette foire-cy, y faisoient alors grandement leur profit, la presse n’y ayant jamais esté plus grande. C’estoit un continuel flux et reflux de gens qui se poussoient tantost d’un costé, et tantost de l’autre : Il sembloit que ce jour-là eust esté choisi par toutes les personnes de basse condition de Paris pour y venir, et il ne laissoit pas d’y en avoir aussi des plus relevées, qui ne se pouvoient sauver de cette foule qu’en <pb n="465"/> se tenant dans les boutiques. L’on oyoit crier de tous costez ceux qui souffroient de l’incommodité, et en vain les femmes qui se disoient grosses, pensoient estre plus espargnées que les autres ; L’on ne les pouvoit pas soulager, quand l’on l’eust voulu. Pour rendre ce desordre plus grand, ceux qui estoient au bout d’une ruë de Peintres et de Merciers, ayans veu luire quelques espées vers le milieu, cela leur fit incontinent tourner visage, et ne trouvant point de passage, ils pousserent si estrangement ceux qui estoient devant eux, qui croyoient qu’ils ne prenoient pas l’épouvante sans sujet, qu’ils s’enfuirent pareillement, comme fait un troupeau de brebis qui fuit sans <pb n="466"/> sçavoir pourquoy. Quand cela fut apaisé, l’on sçeut que ce n’estoit qu’un Laquais qui avoit tiré son espée hors du fourreau devant ses camarades, seulement pour leur monstrer une lame qu’il avoit achetée depuis peu, et qui leur avoit porté apres quelques estocades feintes  ; Tellement que ceux qui s’estoient reculez reprirent leur chemin, et la presse se fit toute telle qu’auparavant. Mais incontinent apres la terreur ne fut point vaine, chacun commençant à courir vers les portes, et quitant le quartier de l’orfeverie, où les espées reluisoient plus que l’argenterie et les diamans . La pluspart des Marchans commencerent à retirer ce qui estoit sur le devant de leurs boutiques, et qui <pb n="467"/> pouvoit estre desrobé : Quelques-uns les fermerent entierement pour estre en plus grande asseurance. Il n’y avoit point là d’escoüade de soldats du regiment des gardes, comme il y en a quelques fois, pource que les marchans n’en avoient pas voulu faire la despence cette année là ; Il n’y avoit que de miserables Archers de Paris, aux casaques deslabrées et aux hallebardes enroüillées, qui couroient par un autre costé, et faisoient mine de vouloir arrester ce tumulte ; mais ils souhaitoient que le chemin fust vingt-fois plus long afin d’y arriver plus tard, craignant de mettre leur vie en danger ; car il n’y en avoit pas un qui n’aimast mieux estre invité à boire au ca<pb n="468"/>baret que d’estre apellé au combat. La pluspart de ces gens-là ayant esté nourris à l’ombre d’une boutique, ne vont volontiers qu’aux lieux où ils sçavent qu’il fait seur ; et pource qu’ils ont femme et enfans, ils croyent estre fort excusables de leur poltronnerie, quand ils ont dit qu’ils craignent en allant aux occasions, de faire une vefve et des orphelins . De bon-heur pour eux la querelle fut apaisée, avant qu’ils fussent à l’endroit où elle s’estoit faite ; C’estoit encore des Laquais qui avoient causé le trouble, mais c’estoit tout à bon ayant mis la main à l’épée contre des filoux pour des sujets qu’il eust esté mal-aisé de deviner, parce que ces ames brutale ont des interests fort separez <pb n="469"/> de ceux des honnestes gens. Cela donna occasion à Polyandre de s’estonner du desordre qu’il y avoit dans Paris, où la liberté publique estant sans cesse violée par des gens de neant, l’on ne pouvoit aller nulle part avec seureté. Il s’avisa de raconter à Neophile comment du temps de nos Peres, tous ces espadassins de Cour, n’eussent presque osé parestre dans cette foire, et que c’estoit alors les Escoliers de l’Université, qui y tenoient le haut bout, et que quand ils y livroient combat, ils s’y monstroient tousjours les plus forts. C’est ce que l’on a peine à croire quand l’on void combien les choses sont differentes de ce qu’elles estoient à cette-heure là, et le peu de credit qu’on les<pb n="470"/> Lettrez, depuis qu’Apollon et les Muses et tous leurs suivans ; ont esté contraints de ceder aux satellites du Dieu Mars, qui regnant aujourd’huy par toute l’Europe ne souffre plus que d’autres gens le surmontent dans son propre mestier. Si quelques hommes de Ville prenoient querelle contre un Courtisan, il faloit qu’il y en eust de cette profession qui tinssent leur party, ou bien ils estoient en hazard d’y avoir du pire. Quand l’on racontoit les sujets de leurs differents, et que l’on nommoit les personnes entre qui ils s’estoient formez, l’on voyoit les diverses passions que cela excitoit selon l’humeur et la condition des hommes. Le Courtisan loüoit la valeur des uns ou <pb n="471"/> des autres et souhaitoit de les avoir assistez, selon qu’ils estoient ses amys ; Le Bourgeois se faschoit que ceux de sa sorte fussent mal traictez ; Et s’il entendoit d’ailleurs que des fanfarons et espadassins s’estoient blessez l’un l’autre, mesme avec peril de mort, il en conçevoit quelque joye, la charité l’abandonnant en cet endroit, pour l’inimitié naturelle que ces conditions se portent reciproquement. Or en fort peu de temps il arriva des querelles de toutes ces sortes en divers endroits, comme ce lieu n’en est jamais exempt ; l’une entre des joüeurs, pour quelque partie douteuse, et l’autre entre des personnes qui apres s’estre poussées en estoient venuës aux injures, et <pb n="472"/> aux coups, et ce trouble ne finit point que  les blessez ne fussent transportez dehors.</p>
<p>Alors toutes choses reprirent leur train ordinaire ; Les Marchands remirent à l’estallage ce qu’ils en avoient osté ; L’on recommença de se promener d’un costé et d’autre chacun selon sa fantaisie, et mesme avec plus de liberté qu’auparavant ; car plus de la moitié de ceux qui s’estoient trouvez en ce lieu pendant le tumulte l’avoient quitté, et n’y revindrent point, s’estimans heureux d’en estre sortis sans dommage ; Et puisque dans une vraye description il ne faut rien oublier, l’on peut dire mesme que les petits Merciers, et les Patissiers avoient repris l’usage <pb n="473"/> de la voix, et aloient encore crians leurs denrées toutes froides et de mauvaise grace par les ruës de la foire, ce qui causoit un bruit confus qui sembloit fort recreatif au menu peuple ; Mais ce qui estoit de plus remarquable, l’on recommençoit à joüer dans les boutiques comme auparavant ; et de toutes parts l’on entendoit le son des dez et du cornet. Plusieurs alloient aussi regarder toutes les marchandises avec beaucoup de satis-faction, les païsans et autres personnes de basse estoffe, prenans autant de plaisir aux peintures grotesques faites à destrempe, que les gens d’esprit en recevoient à voir les plus beaux tableaux . Cela fit dire à Polyandre, que c’estoit-là encore <pb n="474"/> une vraye Image du Monde, où les mal-heurs d’autruy semblent indifferens, et apres qu’un accident est arrivé si funeste soit-il, le souvenir s’en passe aussi tost, et mesme l’on chante et l’on rit, tandis que les autres pleurent.</p>
<p>Neophile ne s’ennuyoit point d’oüir quelque-fois de ces reflexions morales, mais lors qu’il en vouloit faire à son tour, la presse qui estoit mediocre, fut soudain fenduë par deux grands Laquais qui portoient l’espée haute et disoient, Place, place, ce qui fit retirer promptement tous ceux qui estoient en leur chemin ; En suite alloient deux Pages qui crierent encore Place, et y adjousterent, Retirez-vous, voicy le Roy des Amoureux. Neophile et Polyan<pb n="475"/>dre ne sçavoient au commencement ce que cela vouloit dire, mais au mesme temps ils aperçeurent Orilan qui suivoit les Pages, et qui estoit encore entouré de quantité de Laquais : Ils furent si surpris qu’ils laisserent passer ce beau train sans rien dire à aucun de la troupe, Neophile ne faisant autre chose qu’en rire d’une telle façon, qu’il ne pouvoit parler. Quant à Polyandre, il n’en rit que moderement, et ayant aperceu Geliaste qui venoit apres, il luy dit, Hé ! qu’est-cecy ? abandonnez-vous Orilan à de telles mains ? Hà ! pauvre homme avec quelles gens es-tu ? s’escria-t’il alors, car Orilan luy faisoit pitié, et il dit de plus à Geliaste ; Nous ne devons pas le livrer ainsi <pb n="476"/> à une mocquerie publique : L’on peut bien rire des personnes faites comme luy, quand l’on est en particulier, entre gens de condition et de connoissance, comme l’autre-jour au bal, mais il ne faut pas l’exposer à toute sorte de personnes. Encore sçavez vous bien que ce n’est pas un homme qui soit tout à fait de la lie du peuple, et qu’il a des qualitez fort agreables. Ses railleries ne sçauroient plaire aussi qu’à de telles gens que nous. Je voy bien que vous en avez voulu tirer quelque passe-temps extraordinaire, mais il ne faut pas que la risée soit si dommageable. Vous ne prevoyez pas le mal que luy peut faire cette canaille. Ce n’est pas moy qui l’ay excitée, repart Geliaste, et je ne sçay <pb n="477"/> pas comment l’apaiser. Neophile cessant ses risées dit, il faut voir ce que nous y ferons, et s’avançant vers les Laquais qui n’alloient pas fort viste, il leur dit qu’il vouloit parler au Roy des Amoureux ; ils repartirent qu’il le pouvoit faire, pourveu qu’il se tinst dans le respect, et qu’il mist chapeau bas. Neophile le fit incontinent, et ayant salüé Orilan, il luy donna la main pour le retirer d’avec ces gens-là, mais ils le repousserent si rudement qu’il en eut un extreme dépit, estant altier comme il estoit et peu endurant. Il voulut les menacer, mais Polyandre le retirant, luy dit, qu’il ne gagneroit rien de cette sorte contre une multitude desraisonnable ; Qu’il y faloit aller autrement. Au <pb n="478"/> mesme temps il s’avisa d’une agreable subtilité, et fort facile à faire reüssir : Ayant pris deux sacs pleins de dragées chez un Confiseur, il jetta tout en l’air, et eut le plaisir de voir les Pages, et les Laquais se jetter à terre et se gourmer afin d’en avoir, jusques mesme à vouloir mettre la main à l’espée pour ce sujet, ce qui fut un nouveau bagarre  ; Cependant ayant tiré Orilan d’entr’eux, il le fit mettre dans une arriere boutique. Ceux qui l’avoient eu en leur pouvoir, ne le voyant plus, n’en eurent pas fort grand regret, pource que c’estoit des estourdis qui se portoient à toute sorte de divertissemens selon l’occasion, sans que cela les touchast beaucoup, tellement que <pb n="479"/> comme ils avoient esté destournez de leur entreprise pour peu de chose, aussi furent-ils bien tost dissipez. Polyandre ayant demandé à Orilan où il alloit avec cette belle troupe, il fut si plaisant qu’il voulut tourner cecy en raillerie, et faire presque croire que ces gens-cy l’accompagnoient par son ordre, et de son bon gré : Il repartit donc ; Me pouvez-vous reprendre d’avoir trouvé le moyen de me promener commodément par la Foire, j’ay grande obligation à ces drosles qui m’ont environné de toutes parts avec respect : Ils m’ont fait plaisir de me servir de gardes, et de me faire faire place : Je voy bien qu’ils reconnoissent mon excellence au dessus des autres Amans, <pb n="480"/> puis qu’ils me traitoient de Royauté ; Mais vous avez empéché mon triomphe. Je vous en sçaurois mauvais gré, n’estoit que je prefere vostre bonne compagnie à toutes les fumées de l’honneur.</p>
<p>L’on eut sujet de rire de cette agreable presomption, qui luy faisoit tourner le mal en bien. Polyandre pensoit qu’il avoit en cela l’imagination aussi forte que quelques Philosophes de l’antiquité, qui s’estimoient au dessus des injures, et avoient des pensées fort extravagantes là dessus, les souffrant en Cynique et en faquin. Geliaste en avoit encore une croyance moins honorable : Il dit tout bas à Neophile, qu’Orilan ressembloit à celuy qui se <pb n="481"/> glorifioit d’estre foüetté par la Ville avec une belle escorte d’Archers, et devant une grande multitude de spectateurs. Il ne voulut pas pourtant luy faire cette honte de luy en parler ; Toutefois afin que l’on sçeust au vray la cause de la promenade qu’il venoit de faire avec tant de ceremonie, il dit assez hardiment ; il faut que je declare comment tout cecy est arrivé : Orilan aprendra mesme de moy ce qu’il ne sçait pas ; Et pource que l’on luy prestoit silence, il continua en cette sorte.</p>
<p>Comme Orilan passoit tantost dans la ruë de l’orpheverie, chacun jettoit les yeux sur luy, car il donnoit de la satisfaction à ceux qui le connoissoient, et à ceux qui ne le connoissoient pas, <pb n="482"/> lesquels voyoient chacun avec plaisir comment il s’arrestoit devant toutes les filles, avec des postures merveilleuses, haussant ses pieds ou baissant sa teste d’un costé et d’autre, pour les mieux apercevoir, entre les testes ou les corps de ceux qui luy donnoient de l’empeschement. Plusieurs crioient mesme tout haut, voila Orilan, et ceux qui avoient mauvaise veüe disoient, où est il donc ? L’on le designoit alors par la mine et l’habit, et l’on l’alloit presque toucher par le manteau, pour leur montrer, C’est celuy là. Je ne doute point qu’il n’en ait conçeu beaucoup de vanité, car jamais il n’y a eu dans Paris une telle curiosité pour un homme. Nous avons veu revenir icy les <pb n="483"/> hivers de grands Chefs de guerre, apres avoir gagné des batailles et pris des villes, mais ils n’estoient pas considerez avec tant de soin, ny nommez partant de bouches, lors qu’ils passoient quelque part ; Aussi le fameux Orilan est un Heros triomphant, chargé des despouïlles de mille libertez, qui a combattu les obstacles des rivaux et des jaloux, qui les a vaincus aussi bien que la resistance des filles, qui a dompté l’orgueil et la fierté des Demoiselles les plus glorieuses et les plus farouches, et qui s’est emparé des plus puissantes forteresses qu’elles eussent edifié dans leurs Ames, pour la conservation de leur pudicité. A ce grand nom d’Orilan, Pisandre et Euryal, <pb n="484"/> qui estoient apuyez contre les loges des Orphevres, et regardoient quelques pierreries qu’ils marchandoient, se sont promptement retournez, et comme gens qui sont des plus aparens de l’Estat, et sçavent des nouvelles de tout ce qui se passe, les belles actions de ce personnage inimitable, leur sont venuës en memoire, et leur ont fait desirer de le voir et de l’entretenir. Euryal qui le connoissoit un peu de veuë, et qui a l’humeur gaye et accorte, l’a donc arresté par ce discours. Le brave Orilan vient donc icy ? a-t’il dit assez haut en se tournant vers luy, ne se contente-t’il pas de triompher en tant d’endroits où les victoires luy sont certaines ? Il se trouve en ce lieu pource qu’il <pb n="485"/> sçait que tout Paris y vient au moins une fois l’année, C’est qu’il a dessein que rien ne luy eschape, soit la Demoiselle, soit la Bourgeoise : Mais puis qu’il est si bien receu dans les maisons, qu’a-t’il encore à chercher dehors ? Que ne laisse-t’il ce petit gain à nous autres pauvres amoureux transis, qui n’avons pas de si bonnes habitudes ? Orilan se voyant accosté par ces hommes de condition, a bien voulu s’arraisonner à eux, ne manquant jamais de courtoisie : Il leur à aussi-tost dit, Comment Messieurs, apelez-vous petit gain, la veuë de ce qu’il y-a de plus estimable dans l’Europe, puis que l’on vient icy de toutes les Provinces de France, et mesme des autres Estats, aussi bien que de tous <pb n="486"/> les quartiers de Paris ? Il faudroit faire de longs voyages, par terre et par mer, et employer beaucoup de temps avant que de voir ce qui se void icy en peu d’espace et en moins de demy-heure. Pour moy j’ay tousjours apellé la Foire saint Germain, les Estats generaux de l’Amour ; C’est l’assemblée generale des plus rares Beautez de la Terre ; Les autres ne sont qu’assemblées particulieres et Provinciales ; Je n’ay garde de manquer à me trouver icy pas un jour. Il est vray que cela me donne beaucoup de peine, ne voulant pas d’ailleurs quiter mes visites d’Eglise que je fay tous les matins, et cependant c’est alors que la plus part de la bourgeoisie vient icy pour eviter le tumulte ; Et notez <pb n="487"/> qu’il y a de belles personnes de cette condition, et ce qui m’en plaist le plus, c’est que leurs visages sont veus à découvert n’ayant point de masque comme les Demoiselles, dont je maudis tous les jours la fascheuse mode . Quant aux apresdisnées je ne manque point d’exercice, parce que s’il fait beau plusieurs Dames estans à la promenade de Luxembourg, il faut que j’y aille de necessité, et je voudrois bien estre icy pareillement : Bien-heureux seroit celuy qui en mesme temps pourroit estre en deux lieux, ce que je ne sçaurois faire ; Tant y a que je reigle mes heures au mieux qu’il m’est possible, et ayant employé du temps en un endroit, je viens apres à l’autre. Si chacun <pb n="488"/> peut faire cela comme vous, a dit Pisandre, l’on n’y reüssit pas neantmoins avec pareil succes ; Vous estes comme un bon chasseur qui sçait incontinent trouver le giste de la beste, et qui en connoist les pistes ; Vous descouvrez tout en peu de temps et vous obtenez la proye sans jamais y faillir ; Au lieu que les mauvais chasseurs iroient long temps errans sans rien trouver, et quand ils auroient trouvé ce qu’ils cherchent, ils ne pourroient rien prendre de ce qu’ils poursuivroient. Il est bien vray, a dit Euryal, qu’encore que nous trouvions quelque fois de beaux objets, cela ne sert qu’à nous faire vivre en langueur, si nous pensons gagner leur affection. <pb n="489"/> Pour moy je laisse tout à l’Amoureux accomply ; je vien de voir encore maintenant une merveille du siecle vers la porte de la Blanque , sans avoir voulu m’y arrester ; je jure qu’il n’y a qu’Orilan qui soit digne d’elle ; S’il y alloit promptement, possible la trouveroit-il encore ; Elle est mignone et jolie à porter sur le poing  ; Elle chante et joüe des instruments comme une Syrene  ; Elle merite bien qu’il prenne la peine de l’aller voir. Vous m’en faites envie, a reparty Orilan, mais cette fascheuse presse m’empeschera d’y estre assez tost ; je voudrois maintenant avoir les ailes de l’Amour pour voler par dessus tous ces gens là. C’est grand cas que ceux qui emplissent la foire <pb n="490"/> sont ceux qui y ont affaire le moins ; C’est un ramas de toute sorte de gens, qui ne sont ny dignes d’estre veus ny dignes de rien voir ; Pour moy je voudrois que l’on leur en defendist l’entrée, ou bien qu’il y eust un jour qui fust destiné seulement pour la promenade des Amoureux et de leurs Maistresses. Ne vous mettez point en peine, a dit alors Euryal ; je vay vous faire conduire où vous desirez ; Puis ayant apellé un de ses Pages, Il luy a dit quelque chose à l’oreille, et aussi-tost il a fait faire place à Orilan avec son Camarade, et quelques Laquais de Pisandre. Euryal le voyant partir fort alaigrement, luy a dit ; Mais c’est donc à la charge que vous nous reviendrez voir, pour <pb n="491"/> nous aprendre ce que vous aurez fait ; Car nous ne voulons pas perdre ainsi vostre excellente conversation. Là dessus il luy a promis de luy obeïr, et les Pages ont commencé de crier, Place au Roy des Amoureux, ce que les Laquais crioient aussi par fois, et ce qui estoit de plus plaisant, c’est qu’ayans oüy dire, que c’estoit Orilan, dont ils sçavoient la chanson, ils se sont mis à la chanter en beaucoup d’endroits, et ont passé icy dans l’ordre que vous avez veu, leur nombre se grossissant tousjours petit à petit en marchant, comme fait une pelotte de neige quand l’on la fait rouler, et mesme ils prenoient tant de plaisir à ceci, qu’au lieu de tenir le chemin qu’Euryal avoit monstré au <pb n="492"/> Page, ils ne faisoient qu’aller et venir dans toutes les ruës, pour se promener plus long temps, et faire voir ce gentil personnage à chacun. J’estois aupres d’Euryal et de Pisandre lors qu’ils ont parlé à Orilan, tellement que j’ay entendu tout l’entretien qu’il a eu avec eux, et depuis l’ayant veu partir, je l’ay suivy de loin pour sçavoir ce qui luy arriveroit. Or il faut que vous sçachiez, que cette beauté qu’Euryal luy indiquoit, qui est si bonne Musicienne, n’est autre que cette joüeuse de cornemuse qui va par les rües ; Car il n’a pas eu si tost le dos tourné, qu’Euryal l’a dit à Pisandre, luy asseurant qu’elle estoit à la porte qui joüoit devant des Laquais et des Cochers, et qu’il venoit de l’y rencontrer. Il esperoit qu’Orilan seroit surpris à son gratieux aspect, et que le recit que l’on luy en feroit, luy donneroit du divertissement, mais nous avons rompu son dessein.</p>
<p>Geliaste ayant parlé en cette maniere, Orilan luy dit en hochant la teste ; Je n’aprouve ta narration que jusqu’à cecy : Je ne croy point que le courtois Euryal qui m’a reçeu avec tant de civilité me veuille tromper de la sorte, m’envoyant voir une gueuse, vieille, laide, seiche, et ridée. Je croy plutost que c’est quelque belle fille dont il me veut procurer la connoissance. C’est ta malice qui te fait déguiser son intention, pour le calomnier comme un trompeur.</p>
<p><pb n="494"/> Il en eust dit davantage, n’eust esté que Neophile l’interrompant luy dit, que pour faire cesser leur debat, il ne faloit qu’aller voir à la porte de la blanque, si cette belle Nymphe s’y pouroit trouver : Toutefois Polyandre ayant reparty que depuis le temps que l’on l’y avoit veuë elle se pourroit estre retirée, l’on changea d’avis, et l’on se contenta d’y envoyer un Laquais, qui estant de retour en un instant, asseura qu’il n’y avoit là que des femmes tres-mal faites. Cela arresta Orilan qui s’accordoit à y aller auparavant. Il pensa bien qu’Euryal se pouvoit méprendre, et ne songea point à le retourner voir. Neophile dit là dessus qu’ils perdoient neantmoins beaucoup à ne bouger d’une place, et qu’il <pb n="495"/> ne faloit pas attendre que les Beautez passassent devant eux ; mais qu’il les faloit aller chercher. Orilan qui avoit accoustumé de courir par tout pour ce sujet, fut bien de cette opinion, et dit qu’il faloit commencer par la ruë des Toiles, et que c’estoit là que l’on trouvoit le plus de femmes et de filles de toutes sortes. Il n’y furent pas si tost que Neophile dit qu’il y avoit desja remarqué une marchande fort jolie, et que l’on ne devoit pas rejetter les belles de cette condition : Polyandre repartit qu’il la faloit aller voir avant toutes choses, et Geliaste qui sçavoit où elle estoit les y ayant menez, il s’avança vers elle le premier et luy monstrant Orilan, luy dit, qu’il vouloit acheter quelques <pb n="496"/> toiles. Lors qu’il fut devant sa boutique, elle luy dit donc ; Que desirez-vous de moy ? voulez-vous de belle hollande, pour faire des chemises ou des mouchoirs ? Orilan qui la trouvoit assez jolie, luy respondit, Quelque alliance que la France ait avec la Hollande , c’est tousjours une Province estrangere ; Je n’aime que les Françoises comme vous. Je voy bien, repart la marchande, que vous voulez de la Batiste, ou de la Toile Princesse , pour faire des manchettes et des collets. Si vostre toile est la Princesse des autres toiles, repliqua Orilan, vous estes la Princesse des Toilieres. Vous autres, Messieurs, qui avez vostre compte , dit la marchande, vous prenez tousjours plaisir à <pb n="497"/> gausser ; Mais parlons d’autre chose ; Regardez cette Batiste, qu’elle est bonne et fine, et qu’elle a les fils serrez. Orilan maniant alors la toile, dit, je la compare tout justement à mes Amours ; Car de mesme que ses fils sont entrecroisez, et serrez les uns sur les autres ; Ainsi mes Amours s’entrecroisent l’un l’autre par leur meslange, et s’entrepressent pour leur quantité ; mais ce n’est pas pourtant un seul Tisserand, qui a remué la navette de mon cœur, et qui l’a fait passer d’un bout à l’autre au travers de la trame de mes passions ; Tout autant de Beautez qui m’ont pleu, autant y en a-t’il eu qui ont mis la main à ce bel œuvre , et qui ayant poussé cette subtile navette <pb n="498"/> chacun leur coup, en ont dressé une toile merveilleuse d’affections incomprehensibles. Voyla de beaux discours que je n’enten point, dit la Thoiliere, Dites moy seulement combien vous voulez d’aulnes ; Nous tomberons bien tost d’accord du prix. En disant cecy elle prit son aulne mesure de Paris , qui estoit de bois blanc et brisée en deux, et l’ouvrit comme voulant mesurer de la toile ; Mais Orilan luy dit, Ne bougez je vous prie, mes affections ne se mesurent point à l’aulne. L’infiny n’a point de mesure. Mais quoy, reprit elle, est-ce que vous ne voulez point de celle là ? je vous en monstreray d’autre plus blanche que la neige. Cela se peut faire, Madame, repartit <pb n="499"/> Orilan, mais elle n’est pas si blanche que vous. Que moy , dit la Marchande, je voy bien que vous n’estes venus icy que pour vous railler, mais vous estes mal adressez. Là dessus Polyandre luy dit fort doucement qu’elle ne se faschast point, et qu’ils vouloient acheter en effect ; Mais qu’elle devoit souffrir au mesme temps, que ceux qui connoissoient son merite le témoignassent par leurs loüanges. C’est un trop bas sujet, reprit-elle, il le faut laisser. Dites enfin de quelle toile vous voulez, et je vous la couperay. Hà ne parlez point de couper, s’escria Orilan, ne coupons rien, ne divisons rien ; C’est dissention, c’est desordre ; L’Amour ne desire que l’Union. D’un <pb n="500"/> autre costé Geliaste ayant oüy qu’elle demandoit de quelle toile l’on desiroit, luy vint dire à l’oreille en luy monstrant Orilan, Sçavez vous l’humeur de ce personnage ? de toute la toile qui est icy, il n’en estime tant aucune que celle qui vous touche de plus pres. Je vous prie, Messieurs, dit-elle alors, vous feriez mieux de passer plus outre ; vous tenez toute ma boutique, et m’ostez ma chalandise. Allez parler à celles qui sont bien aises d’entendre de telles sornettes. Pour moy, Madame, repartit Orilan, je vous conjure que vous me laissiez dire ce que je ne puis celer : Si vos bras et vostre sein sont plus blancs, que vostre toile, vos cheveux sont plus blonds que le lin, vos levres <pb n="501"/> sont plus vermeilles que les cerises, et vos jouës sont plus rouges qu’un abricot bien meur ; Bref vostre beauté fera sans doute que je vous adjousteray au nombre de mes Maistresses, puis que j’en veux avoir desormais de toutes conditions. Souffrez donc que je vous rende aujourd’huy mes premiers devoirs, et tant que la Foire durera, je vous promets que je viendray icy trois ou quatre fois chaque jour, pour renouveller mon hommage, et dés maintenant, je le vay commencer en presence de bons tesmoins. En disant cecy, il luy prit un bras, et fit un action comme s’il eust voulu se mettre à genoux pour le baiser, mais en le retirant de violence, elle dit, l’on se passera bien <pb n="502"/> que vous preniez tant de peine, et voyant qu’il continuoit ses simagrées, elle cria, que s’il ne s’arestoit elle se fascheroit tout de bon, car elle craignoit qu’il ne luy aportast du scandale. Alors par un mouvement subit, il se releva et dit, N’ayez point tant d’aprehension ; Madame, aussi bien je veux surseoir mes deferences ; Attendons un petit ; un scrupule me vient de prendre : Estes-vous femme ou fille ? Dites-le moy : Car je ne vous veux honorer qu’en qualité de fille, et si vous estes femme, non seulement je rabats de ce que j’ay dit, mais j’oste le tout.</p>
<p>Le plaisir fut à cette heure-là, qu’encore que cette Marchande eût monstré qu’elle estoit <pb n="503"/> faschée des loüanges que l’on luy donnoit, elle le fut encore plus lors qu’Orilan declara qu’il l’en vouloit priver, si elle estoit femme ; Elle se picquoit de ce qu’il croyoit qu’elle en vallust moins. Oüy, je suis femme, dit-elle, et mercy de ma vie , si mon mary estoit icy, il vous le feroit bien assçavoir, et ne souffriroit pas que vous tinssiez des propos si saugrenus. Mais si vous ne me laissez en repos, j’apelleray mes voisins à mon aide, et nous verrons qui aura plus belle chançe. Quelle honte est-cela, que nous ne voyons plus icy que des N’a-que-faire, qui viennent se mocquer des personnes tout à leur nez ?</p>
<p>Ces mots naifs, donnoient à connoistre combien elle estoit <pb n="504"/> en colere, mais Polyandre qui vouloit mettre l’ordre et la paix par tout, lors qu’il en estoit temps, luy dit aussi-tost, qu’elle s’apaisast, et qu’elle luy donnast six aulnes de toile de Hollande, qu’il offroit de luy payer à son mot . Elle fut si satis-faite de son honesteté, que depuis elle se remit à parler avec douceur ; Aussi Orilan et les autres qui estoient l’object de son couroux, s’estoient retirez plus loin, voyant qu’elle n’entendoit point raillerie, et qu’elle avoit dessein que les autres marchands fissent quelque huée sur eux. A l’instant que Polyandre les alla retrouver, Orilan se plaignit que l’on luy avoit pensé faire commettre une grande faute, le laissant engager d’A<pb n="505"/>mour pour cette femme, luy qui n’en vouloit ressentir que pour des filles ; Il dit apres qu’en ce qui estoit de marchandes, il avoit bien aussi de meilleures adresses, et que l’on luy avoit enseigné unefille d’orfevre dans la Foire, qui auroit cinquante mil escus en mariage, à laquelle il desiroit adresser ses vœux.</p>
<p>Ils vouloient aller incontinent la chercher, trouvans cela fort beau, lors que Polyandre aperceut un des Sergens qui avoient voulu arrester Musigene le jour precedent, pour avoir contrevenu à l’Edit, ce qu’il raconta en bref à cause de Geliaste ; car quant à Neophile il l’en avoit entretenu dés le soir mesme en soupant. Geliaste se mit apres à rire, et dit qu’il <pb n="506"/> sçavoit bien ce que c’estoit que cela ; Que l’Edit ne s’executoit point si rigoureusement comme ces Sergents avoient voulu faire croire, et que l’on parloit desja de le revoquer ou de le modifier, dautant que les Marchans avoient offert une grosse somme, afin que l’on leur permist de continuer la vente de leurs dentelles, mais que l’on avoit voulu faire affront au pauvre Poëte, pour le punir de quelques offences que des gens de son voisinage, pretendoient avoir receües de luy ; Qu’ils se plaignoient qu’il ne se contentoit pas d’accoster leurs femmes, leurs filles, ou leurs parentes ; Mais qu’il amenoit prés d’elles des personnes inconnuës, dont ils prenoient ombrage, surquoy un Ser<pb n="507"/>gent jaloux et malicieux, avoit entrepris de vanger tous les autres, et que n’ayant pas disné chez Æsculan ce jour là, il s’estoit trouvé en un cabaret d’honneur  où cette conjuration avoit esté faite.</p>
<p>Cecy ne fut pas si tost dit, que l’on aperceut Musigene, qui tenoit la main gauche d’une Demoiselle laquelle donnoit sa droite à un autre homme gros et gras, et bien nourry. Je connoy cét autre visage, dit Geliaste, c’est Gobrias  l’un des plus grands desbauchez de Paris : Musigene fera tort à la chasteté des Muses avec lesquelles il a accoustumé de converser, s’associant de ce galand qui ameine icy promener quelqu’une de ses mignonnes . Le Ser<pb n="508"/>gent que l’on avoit desja veu, se rencontrant-là aupres, avec un certain homme qui avoit mine d’un bon Bourgeois, ils s’aprocherent alors de la Demoiselle que menoit Gobrias, ayans le nez dans le manteau et en revenant, le Bourgeois dit ; Je n’en veux autre juge que moy : Je gage dix pistoles que c’est elle. Vous mocqués vous ? repartit le Sergent, vostre femme est d’un pied  plus petite que celle la. Il n’importe, dit le Bourgeois elle a esté en bonne cuisine où elle a si bien profité qu’elle est crevë en peu de jours, ou bien l’on a trouvé un autre moyen de la faire alonger ; Malgré son visage de velours , j’ay bien remarqué ses yeux, et sa parole que je ne puis prendre pour une autre : Mais ne <pb n="509"/> voyla-t’il pas chose estrange, Compere, poursuivit-il, qu’il y a quinze jours que cette maraude est sortie d’avec moy, faisant acroire qu’elle alloit aux champs chez sa tante, et elle est allée avec ce ribaud qui me la retient ? Elle a beau se desguiser et s’habiller en Demoiselle, la gueuse qu’elle est, je ne la reconnoy que trop bien. Le Sergent ayant dit alors que cela n’estoit point à souffrir, échauffa tellement le courroux de cét homme, qu’il se jetta sur cette Demoiselle faite à la haste, et la tirant par un bras, luy dit, Vien-t’en avec moy, méchante ; Quoy, est-il permis de quiter son mary de la sorte ? Au secours, Messieurs, c’est ma femme que ces coquins m’ont enlevée. Le Sergent l’assi<pb n="510"/>stant de grand courage, ils tirerent si fort cette miserable creature, que Gobrias tirant aussi de son costé avec Musigene, l’on craignoit que chacun voulant au moins avoir sa part, s’il n’avoit le tout, ils ne la missent en pieces . Ayant fait un faux pas par les secousses que l’on luy donnoit, il fut si rude, qu’un de ses patins luy sortit du pied, et comme ils estoient fort hauts, elle eut de la peine apres à poser son pied à terre ; tellement que Gobrias l’ayant en fin tirée toute à soy, avec le secours du Poëte ; elle fut contrainte de marcher en clochant, et pource que le pauvre sot de mary, ne cessoit de crier apres eux, Rendez moy ma femme, ou la Justice m’en fera raison, l’excellent es<pb n="511"/>prit de Musigene, s’avisa d’une bonne defense pour le renvoyer. Vien-ça maraut, lui dit-il, ta femme estoit elle boiteuse ? Ceux qui oüirent cecy s’esclaterent de rire ; Car le monde est fait de cette sorte, que de toutes les offences il n’y en a point qui soient moins punies qne celles que les maris reçoivent de leurs femmes, chacun en faisant des risées ; et ils sont encore si mal-heureux en cela, que de tous les maux il n’y en a point qui soient moins plaints que ceux-cy, comme s’ils estoient tenus pour coulpables eux-mesmes de ce desastre, ne l’ayant pas empesché du commencement ; Aussi ce mary ne trouva guere de protection. Il fut repoussé avec vehemence, et quelqu’un qui <pb n="512"/> estoit amy de Gobrias, dit qu’il falloit le chastier, d’avoir voulu faire un affront à une honneste Demoiselle, qui n’estoit point sa femme comme il disoit. Cependant Gobrias et Musigene la sauverent dans une boutique. Il y eut un Laquais qui ayant trouvé son patin, le mit au bout d’un baston, et alloit criant par tout, Argent du patin, mais l’on luy fit rendre en luy donnant pour boire ; Et depuis cette bonne Donzelle fut menée en paix et tranquillité, par ses deux Galands en tous les lieux qu’elle voulut. Polyandre ne laissa pas de dire qu’il feroit quelque jour des reprimendes à Musigene, de s’estre trouvé en une telle compagnie, et d’autant que Gobrias luy desplaisoit <pb n="513"/> il n’alla point vers eux ny ceux de sa bande non plus.</p>
<p>Orilan ne cessoit aussi de les tirer d’un autre costé, leur disant qu’ils laissassent ces gens là vuider leurs querelles, et qu’il se faloit donner un plus beau divertissement. Neophile avoit pris grand plaisir à cette avanture, mais il n’en esperoit pas moins de tout ce qu’Orilan entreprendroit, de sorte que cela charmoit son chagrin au moins pour cet instant, et quoy qu’il vist encore passer Aurelie et Thrasomede assez pres de luy, il n’en dit plus aucune chose.</p>
<p>Le dessein d’Orilan estoit d’aller vers la fille d’orfevre dont il avoit vanté la richesse, et à laquelle il attribuoit aussi les graces corporelles à l’equipolent. S’estant <pb n="514"/> aproché de la boutique où elle estoit, il commença de luy parler en cette maniere. Ce ne sont point vos diamans ny vos perles ; vostre argenterie ny vostre vermeil doré, dont l’éclat et le lustre nous ayent attirez icy ; C’est un rayon de vostre veuë, qui a penetré depuis un bout de la foire jusques à l’autre, et qui a touché nos yeux par une divine sympathie, et delà nous a frapé le jugement, pour nous faire connoistre vostre merite et vostre valeur, et les honneurs que nous vous devons rendre . Pour y parvenir par degrez que pense-t’on mesme que ce soit, que tout ce que l’on void autour de vous en ce lieu ? A Dieu ne plaise que je l’apelle une boutique ; C’est un cabinet de singu<pb n="515"/>laritez merveilleuses . Je sçay bien qu’autrefois l’on a veu de l’or et de l’argent, qui estoient tirez des mines de la Terre, des Diamans qui venoient d’une roche exquise, et des perles qui avoient esté trouvées dans quelques coquilles de l’Ocean, tesmoin ce qu’en dit le bon Pline et d’autres Autheurs  : Mais que desormais les Naturalistes changent s’il leur plaist cette doctrine ; Qu’ils sçachent que depuis que vous avez paru au Monde, vous avez produit divers effets sur les personnes, que vous y avez rencontrées. Ceux d’entre les hommes qui n’ont point esté capables de connoistre vos perfections, et qui n’ont aimé que l’or et l’argent, ne s’occupant qu’aux moyens d’en amas<pb n="516"/>ser, ont esté metamorphosez la pluspart en ces deux metaux, selon qu’il a pleu aux puissances supremes. En ce qui est des esprits plus subtils et plus capables de remarquer les beautez des Dames, ils ont esté divisez en deux ordres ; Ceux qui vous ont veuë sans vous aimer, ont esté changez en des diamans, lesquels ont de la clarté et de la politesse pour recevoir l’image des objets, mais ne la retiennent qu’en leur superficie, et ont au dedans une dureté impenetrable, ce qui represente naivement leur ancienne qualité ; Et quant à ceux qui ont esté touchez de passion pour vous, ayant pleuré incessamment pour le peu de recompense qu’ils ont eu, il s’est fait des perles de leurs <pb n="517"/> larmes, et eux mesmes, ne devenant que larmes à force de pleurer, ils ont aussi esté changez en perles tous entiers ; Tellement que je concluds, que tout ce que l’on void icy d’or et d’argent, de diamans et de perles, est un effet dont vous estes la premiere cause , et tous leurs divers esclats sont beaucoup inferieurs à celuy de vos yeux puis qu’ils en sont derivez ; C’est une narration qu’il faut adjouster d’oresnavant aux anciennes Metamorphoses et transformations.</p>
<p>Orilan faisant ce docte discours ne cessoit de sousrire, et de regarder les uns et les autres de temps en temps, pour voir s’ils y prenoient plaisir, et principalement il consideroit la jeune Orfeveresse, qui estoit une fort <pb n="518"/> bonne fille, et tres-propre pour le trafic, mais qui n’estoit aucunement instruicte aux entretiens polis dont la pluspart des filles se croyent aujourd’huy capables ; En recompense ne manquant pas neantmoins de quelque autre sorte d’esprit elle avoit des discours assez bouffons sur toute sorte de sujets ; et specialement quand elle parloit de choses un peu relevées, elle avoit le don de retourner plaisamment la pluspart des mots, non pas tant par simplicité ou ignorance que pource qu’elle y prenoit son esbat. Vraiment(c), Monsieur, dit-elle à Orilan, vous me dites là des choses trop sçavantes pour moy, qui n’ay encore veu que mes Heures, et n’ay jamais leu de Livres à lire. Je voudrois que <pb n="519"/> vous eussiez entretenu un peu ma voisine la petite Eglantine : Elle a tant leu ce livre dont vous parlez où l’on met à mort les choses vuides, que je croy qu’elle l’a devoré tout entier. Elle ne fait aussi que me rompre la teste du Don qui choque, ou Don qui toque de sa manche, du Berger qui se va grattant, des nouvelles de Michelle la Servante, du Cliquetis la Cour, et du Fumeux Chinois. Je pense qu’elle perdra les yeux ou l’esprit à force de lecture. Elle en sçait plus qu’un Bastelier ou un lict sans Ciel . Je voy bien Madame, dit Orilan, que vous voulez parler des Metamorphoses d’Ovide, du Dom Quichot de la Manche, du Berger extravagant, des nouvelles <pb n="520"/> de Miguel de Servantes, de la Clytie de la Cour et du fameux Chinois . Ce sont Livres que vous pouvez voir, quoy qu’il y ait inesgalité dans le prix  ; Mais mon Art d’aymer  et mon histoire seront toute autre chose. Quand la Foire sera passée, je me donneray l’honneur d’aller chez vous pour vous en porter un cahier, que nous communiquerons à cette voisine si spirituelle, qui en sçait autant que les Docteurs ; Je suis ravy d’exposer mes ouvrages aux yeux de ceux qui les sçavent si bien connoistre. Paris est bien grand, repartit cette fille, mais ny à la ville ny aux faux-bourgs, vous ne sçauriez mieux trouver chaussure à vostre pied, que ma voisine Eglantine : C’est une <pb n="521"/> vraye Clergesse . Mais aussi qui ne seroit sçavante à ce prix-là ? Tout ce qu’elle peut trouver chez sa mere de bouts de chandelle et de bougie, elle les serre dans son coffre pour veiller les nuicts à lire, et elle est cause que la servante en est souvent criée, comme si elle en faisoit magazin pour les vendre. Quant à moy je ne veux pas penetrer si avant que les Horoscrotes  dont elle me parle. Je ne sçay ce que c’est de Philosophrie, ny de fine follie , et si elle estudie aux Astres je croy qu’en ce temps qui est si froid, il vaut mieux n’estudier qu’à nostre âtre, et l’âtre du logis me plaist plus que son Astrologie ; j’aime mieux faire les plats nets que de parler de planettes, je ne sçay si je dy bien ? Fort <pb n="522"/> bien Madame, repartit Orilan, et vous faites aussi sagement de mespriser des sciences melancoliques qui ne conviennent point à vostre sexe . Je ne dy pas, reprit la jeune Orféveresse, que je ne prisse plaisir à lire de ces Histoires de Normans, ou de Romans (lequel vous voudrez) dont j’enten si souvent parler. Il faut que je prie Eglantine de m’en prester quelqu’une : Il semble à cette-heure cy que l’on ait esté nourry dans une cave, de ne les avoir point leües. J’enten souvent que ces Messieurs qui s’arestent icy en estallent quelque lambeau. Faites moy donc l’honneur, dit Orilan, de vous raporter à mon choix pour de tels livres.</p>
<p>Comme il achevoit ce mot, <pb n="523"/> Geliaste s’avançant vint dire à l’Orféveresse, Madame, Quand vous aurez le bien de la conversation de cet Amant illustre, il ne vous faut point d’autre livre ; Il est luy seul toute une Biblioteque. Là dessus la mere de cette jeune fille qui estoit à l’autre bout de la boutique, s’aprocha et dit à Geliaste ; Que comptez  vous là à ma fille ? ce ne sont pas des quarts-d’escus. Vous en avez assez, repartit-il. Tous ces menus devis ne servent de rien aux filles, reprit elle, elles n’en sont point plustost mariées. Cette baboüine  n’ayme rien qu’à babiller, mais je la renvoiray à la maison. Je ne sçay pourtant comment de beaux Messieurs comme vous s’amusent à parler à cette pauvre Idole  qui <pb n="524"/> ne sçait pas enfiler trois mots de suitte. Tant y a que vous venez bien icy pour cageoller, et non pas pour acheter : L’on dit qu’hier vous jouastes là bas une corbeille d’argent, une escritoire, et deux chandeliers de cabinet. Ma foy, dit Geliaste, c’estoit des Messieurs de l’Espargne  qui m’arresterent là ; mais patience, il y aura encore à gagner avec nous ; Puis parlant à l’oreille de cette femme, il luy dit, Que le fils d’Æsculan estoit-là, et qu’il le rameneroit une autrefois vers elle, pour se fournir de quantité de choses dont il avoit besoin. Cette esperance l’apaisa aussi-tost, quoy qu’auparavant il semblast qu’elle fust un peu en colere, et en cela elle fit paroistre l’humeur ordi<pb n="525"/>naire de la pluspart des Marchandes, qui font cesser toute autre consideration quand l’interest marche.</p>
<p>Neantmoins la conversation estant rompuë avec sa fille, Neophile dit, je ne suis point content si Orilan n’esprouve l’esprit d’une belle Merciere que j’ay veuë là bas. Si elle est femme çomme la lingere, dit Orilan, qu’y ay-je plus affaire ? Mais à tout hazard je luy veux bien parler si c’est pour vous agréer. J’ay assez d’invention pour ne luy demander que des choses qui ne m’engageront point. En disant cela ils allerent vers cette Marchande qui estoit plus-belle que la Thoiliere ny l’Orfeveresse, car Neophile sçavoit les bons lieux , et de plus elle <pb n="526"/> avoit l’humeur assez accorte. Orilan l’ayant abordée avec une contenance fort serieuse, luy dit, Madame, n’auriez-vous point des estuis à cœurs ou des estuis pour des cœurs ? Elle qui ne demandoit qu’à vendre d’une chose ou d’une autre, luy respondit, j’ay des estuis à peigne et à miroir, j’ay des estuis à cizeaux, poinçon, perce-lettres et ganif , et autres : mais pour ceux dont vous me parlez j’en feray faire si vous le desirez, et si vous m’en donnez la mesure et le patron : Est-ce pour mettre des cœurs de diamans que portent les Dames, ou de petites monstres faites en cœur ? Ce n’est pas cela, repartit froidement Orilan : Il faut que vous sçachiez que ces Messieurs que vous <pb n="527"/> voiez icy et moy principalement, nous sçavons parfaitement l’art de gagner les cœurs des belles filles, et je parle de leurs vrays cœurs qui leur donnent la vie et la subsistance ; Pour moy j’en ay tant que je ne sçay où les serrer ; Ceux des beautez vulgaires seront mis en commun dans un seul lieu, car c’est assez pour eux ; mais ceux des Beautez excellentes, auront chacun leur boëte à part, où ils reposeront sur un petit coussinet de satin blanc remply de cotton : l’on peut dire qu’ils seront là en leur repos , et je les porteray commodement dans la poche, pour tirer de la consolation de leur presence, et quelque-fois pour les rendre promptement à celles à qui ils apartiendront, si <pb n="528"/> elles commettent quelque offence contre moy par oubly ou par mespris. Vous qui faites un magazin de cœurs, luy vint dire alors Polyandre, permettez moy de vous demander, comment vous pouvez donner le vostre à tant de filles qui vous donnent le leur ? Pauvre homme que tu es, repartit Orilan, voy-tu pas, que si j’asservy les autres, et si je me fay riche de leurs despoüilles, je ne suis pas obligé de m’asservir(c) de mesme à eux  ? Où as-tu veu un conquerant se faire esclave de ses esclaves ? Cela se peut de volonté, s’il y en a quelqu’un de rare merite, et non autrement. Monsieur, dit la marchande en riant, je ne me soucie pas de ce que vous mettrez dans mes estuis, pourveu <pb n="529"/> que vous me les payez bien ; Je ne doute point que nous ne nous accommodions bien ensemble, dit Orilan, mais passons outre ; J’ay un grand memoire d’autres differentes choses dont je veux faire emplette. Avez vous de bons Apas pour les Libertez ? Mais ne pensez pas me donner des Apas de balle ou des Apas à la douzaine ; Je veux des Apas façon de Paris et non point d’ailleurs : Ils sont un peu emoussez quand ils viennent de dehors, et sentent trop l’air provincial . Vous me pardonnerez, Monsieur, dit la Merciere, si je ne sçay pas encore ce que c’est que cette marchandise ; Il n’y a que trois mois que je tien boutique, et je n’y ay pas esté nourrie : mon pere estoit <pb n="530"/> Officier, et si de mauvaises affaires ne l’avoient point ruiné, j’aurois possible esté autre chose ; Mais il faut vivre dans le trafic puisque j’y suis. Vostre trafic sera beau et illustre, reprit Orilan, si vous pouvez faire marchandise d’Apas  ; Que si vous n’entendez pas encore ce mot, c’est de vray qu’il est un peu Poëtique  : Je voudrois que nostre Musigene fust icy pour vous l’expliquer, car il s’en sert souvent dans ses Vers ; Mais à son defaut, je vous diray qu’Apas, ne signifie autre chose qu’amorce, ou attraits.</p>
<p>Un jeune garçon de la boutique qui n’avoit point encore parlé, pensa se monstrer fort habile en disant icy sa rattelée : Je sçay ce que vous desirez, Mon<pb n="531"/>sieur, dit il innocemment, vous demandez des amorces ou apasts pour les poissons, mais nous n’en vendons point. Si vous vouliez de l’amorce pour une harquebuse nous avons chez nous de bonne poudre à canon, et de la plus-fine. Quant aux Apasts, c’est pour attirer les oyseaux, Mais il y a Apeaux, et Apasts s’il vous plaist ; Ce sont deux, et vous m’entendez bien ; L’un est pour les apeller, l’autre pour les attirer à la mangeaille, afin de les prendre dans quelque tresbuchet. Possible que nostre voisin l’Oyseleur en aura. Voilà bien debuté, dit Orilan, Hé mon amy, laisse parler ta Maistresse, qui en sçait plus que toy. Les appeaux dont tu parles ne sont que pour le Couçou . Si je <pb n="532"/> vay à la chasse des oyseaux, ce n’est point de ceux de l’air, mais bien de ces oyseaux terrestres, qui sont ces beaux cœurs ailez à qui je rogne les aisles aussi-tost que je les ay pris, afin qu’ils ne volent point ailleurs. Mais à propos de cette chasse, Madame, dit-il, à la Marchande, N’auriez-vous point aussi des reths, des filets, des liens, des nœuds, et des lacs d’Amour ? Nos Livres nous enseignent qu’un vray Amoureux doit estre fourny de tout cela.</p>
<p>La Merciere connût bien à tous ces discours que ce n’estoit-là qu’une raillerie, mais une raillerie agreable, et pource qu’elle avoit trop bon esprit pour s’en fascher, voyant qu Orilan estoit avec des gens de condition, elle <pb n="533"/> luy dit seulement, qu’elle ne se connoissoit point à toutes les choses qu’il nommoit, et qu’elle ne pensoit point en avoir dans sa boutique : Toute-fois qu’il regardast, s’il y avoit quelque autre marchandise qui luy fust propre. Cependant il ne laissoit pas de tourner tousjours la teste d’un costé et d’autre, n’ayant pas accoustumé de se tenir long-temps en place, et voilà qu’en un instant il prit congé de la Merciere, et courut vers le bout de l’allée ; Neophile et Geliaste coururent apres luy, et Polyandre les ayant suivis, ils luy demanderent où il alloit : Il leur monstra une jeune fille de beauté assez commune, qui s’alloit arrester à une boutique, et leur dit, qu’il estoit le plus trom<pb n="534"/>pé du monde si ce n’estoit la jeune Lucinde fille de Pernelle, et qu’il connoissoit tant de visages, qu’il avoüoit que d’oresnavant il perdoit l’idée des uns pour les autres. Prenez donc garde, luy dit assez haut Polyandre, si cette fille n’a point encore la galle : vous sçavez bien qu’avant-hier, le valet de sa maison alloit querir de l’unguent pour la guerir. Je luy voy pourtant la main belle, dit Neophile, et le bras blanc et net, maintenant qu’elle a osté son gand pour prendre cette guirlande que luy presente un marchand. Sa galle peut-estre en une secrette partie, reprit Polyandre, ou bien la drogue a eu un soudain effet, ou possible n’est ce pas icy celle que vous pensez : Gardez de vous <pb n="535"/> mesprendre, Orilan, je vous en prie. Hà ! Censeur impertinent, dit Orilan, Qu’importe que ce soit icy Lucinde ou un autre, puis qu’il est certain que c’est tousjours l’une de celles que j’ay remarquées pour belles, et pour estre dignes d’estre aymées. Sçais tu bien, Monsieur l’ignorant, que desormais à peine veux-je sçavoir leurs noms ny leur condition, ny mesme leur demeure, et que je les veux toutes servir en general dans les lieux où je les trouverray ? La raison de cecy depend d’une plus haute Philosophie que j’expliqueray lors qu’il en sera temps.</p>
<p>Il y avoit plus à admirer qu’à reprendre dans ses belles pensées, et Polyandre n’avoit garde de se fascher des injures qu’il luy disoit <pb n="536"/> de si bonne grace. Pour Orilan ce n’estoit pas de cela qu’il s’émouvoit le plus. S’esloignant encore de sa compagnie sans rien dire, il alla passer et repasser devant cette fille, et lors qu’elle eut pris garde à luy, il luy fit un humble salut, et luy dit. Comment prenez vous la peine de venir icy, Mademoiselle, si vous voulez trouver quelque chose de beau, vous n’avez qu’à considerer ce qui est en vous sans chercher ailleurs. Quel besoin mesme avez vous de ce qui se trouve icy, vous qui ne manquez de rien ? Cette fille le pouvoit connoistre mieux qu’il ne la connoissoit, parce qu’il estoit remarqué de chacun, et que pour luy il ne pouvoit distinguer tant de personnes. <pb n="537"/> Elle ne le rebutta donc point, et luy respondit, qu’elle n’avoit point de beauté comme il disoit, et que toutes autres choses luy manquoient aussi, mais que sa civilité luy faisoit tousjours donner des loüanges à ceux qui n’en meritoient point. Vous direz ce qu’il vous plaira, repartit Orilan, mais tous les pourtraits de Dames qui sont icy, ne valent point le vostre, et je vous le feray bien connoistre manifestement. Apres voyant que celles avec qui elle estoit n’achetoient rien, ne tombans point d’accord de prix, il dit fort haut. S’il y a quelque lieu où l’on doive plustost aller, c’est en cette boutique de Peintre qui est icy proche. Allons-y donc ma Cousine, dit une Demoiselle ; Et <pb n="538"/> alors elles y entrerent, et Orilan se mettant en chemin pour y aller aussi, dit à ceux de sa compagnie. Suivez moy, mes disciples, vous allez voir le plus beau tour d’Amoureux dont il ait jamais esté parlé. Ils entrerent donc là avec luy pour voir ce qu’il feroit. C’estoit la loge des Peintres Flamands qui avoient sept ou huict grands miroirs dans leur arriere boutique, où l’on se voyoit depuis les pieds jusqu’à la teste. Il n’y avoit personne qui dés l’entrée ne s’y regardast mesme sans y penser. Ces Demoiselles n’y manquerent point, et sur tout celle à qui Orilan en vouloit. Ay-je esté menteur ? luy dit-il alors, Ne voyez vous pas là dedans le plus beau portraict de la <pb n="539"/> Foire ? J’y en voy beaucoup, repartit elle, car tout ce lieu cy en est plein. Je ne parle que du vostre, reprit Orilan ; Et ayant apres fait une petite pause lors qu’il vid que cette Demoiselle regardoit encore tantost dans un miroir et tantost dans l’autre, il mit un genoüil en terre et luy baisant le bord de sa robe, il s’escria, Hà ! bien-heureux que je suis, puis qu’aumoins une fois en ma vie, j’ay veu la plus belle de toutes les filles en cinquante lieux en mesme temps, et puisque j’ay peu aussi en un seul instant luy rendre mes hommages en autant d’endroits, et j’oseray dire en une infinité, car voila deux miroirs oposez l’un à l’autre, lesquels se donnent des reflexions innombrables ; Mais <pb n="540"/> que bien-heureux je suis encore, de ce que céte fille incomparable, prenant la peine de jetter ses yeux vers ces representations merveilleuses, me peut voir aussi en pareil nombre de places et de submissions pour connoistre, la grandeur de mes affections et de mon humilité.</p>
<p>Durant cette saillie excellente, et long-temps encore apres, que pouvoit-on faire autre chose sinon d’admirer celuy qui disoit et faisoit ces choses, et se resjoüir avec luy, de la satis-faction que cela luy donnoit, luy en rendant des témoignages, par de hautes exclamations et de tres-grandes risées. Tous ceux qui estoient dans cette arriere boutique, soit homme ou femme, y prirent <pb n="541"/> grand plaisir, et quelques-uns dirent à cette Demoiselle à qui ses vœux estoient adressez, qu’elle estoit bien-heureuse d’avoir acquis un Serviteur, qui sçavoit si bien prendre son temps pour luy rendre ses devoirs : Mais elle fut pourtant honteuse de cecy, et craignant qu’Orilan n’eust d’autres boutades qui la fissent trop regarder, elle se glissa promptement hors de là avec ses compagnes, tellement qu’il ne les vid plus : mais il n’estoit pas homme à en avoir beaucoup de regret, pource qu’il pensoit incontinent à autre chose.</p>
<p>Estant sorty avec Neophile et Geliaste, Polyandre alla aborder un de ses amis apellé Cleobule qui estoit un des bons esprits du Sie<pb n="542"/>cle . S’estans fait de grandes caresses, pour le long-temps qu’il y avoit qu’ils ne s’estoient veus, Cleobule luy demanda en quelle compagnie il estoit ; Il luy en dit franchement la verité, et Cleobule luy repartit ; Que cela estoit fort beau de voir un Sage avec des fous ; Que l’on disoit pourtant que les Sages aprenoient des fous, quoy que les fous ne pussent rien aprendre des Sages. Polyandre dit alors, que l’on ne pouvoit cacher ce qu’estoit Orilan, puis qu’il le descouvroit assez luy mesme, mais que pour Neophile il avoit le naturel fort bon, et quant à Geliaste, qu’il paroissoit estre de fort gentil esprit. Cleobule dit qu’il demeuroit d’accord de cela, mais que Neophile ayant une <pb n="543"/> grande liberté de faire ce qu’il vouloit, depuis une année ou deux, avoit plutost Orilan en sa compagnie, qu’un homme de jugement, et qu’encore qu’il ne l’imitast pas entierement en ses extravagances, il l’imitoit pourtant dans cette coustume, de chercher des belles filles de tous costez, et de leur parler d’Amour de quelque condition qu’elles fussent ; Qu’il estoit de ceux dont l’on disoit dans Paris qu’ils orilanisoient, c’est à dire qu’ils faisoient les Orilans, se trouvans comme luy, dans toutes les Eglises et autres lieux pour regarder les filles, et tenir devant elles des gestes de passionnez ; Qu’un garçon qui avoit tant de bien et de pouvoir comme Neophile, devoit choisir <pb n="544"/> d’autres occupations ; et que pour un plus grand mal il avoit toujours aupres de luy ce Geliaste, l’un des Commis de son pere, qui de vray avoit l’esprit bon, mais qui ne l’employoit qu’aux desbauches, et à complaire à toutes les fantaisies de son jeune Maistre. Polyandre luy dit alors, qu’il ne les connoissoit que depuis peu, et qu’il estoit obligé de les frequenter à cause des affaires qu’il avoit avec Æsculan, et puis qu’il sçavoit si bien leur maniere de vivre, qu’il le suplioit de le faire sçavant en cette matiere, afin qu’il n’ignorast point de quelle façon il se falloit gouverner avec eux. Neophile s’estoit amusé alors à joüer de petits tableaux contre Geliaste, et Orilan les regardoit <pb n="545"/> faire, de sorte que cependant Cleobule et Polyandre estant assez esloignez, parlerent d’eux avec liberté.</p>
<p>HISTOIRE DE NEOPHILE ET DE GELIASTE.</p>
<p>L’HUMEUR ordinaire de Neophile, dit Cleobule, est qu’ayant veu quelque fille dont le visage luy plaist en quelque lieu que ce soit, il tasche aussi de l’aborder par tout, et principalement il en veut aux filles de mediocre ou de basse qualité, pource que l’accés en est plus facile, et selon la condition dont elles sont, il prend l’habit qu’il luy faut, et se transforme au <pb n="546"/> personnage qu’il faut joüer, pour estre bien venu pres d’elles : Devant des filles de Procureur, de Notaire, d’Huissier , ou de Marchand, il est un fils de famille d’une Province esloignée, qui vient au Barreau pour s’instruire à la playdoirie ; Quelque-fois il leur fait croire qu’il est clerc ou garçon de boutique, estant tousjours vestu assez modestement pour ces occasions[.] Quant aux filles d’Artisan et de petit Bourgeois, il les va voir en habit de couleur, et veut passer pour Soldat ou valet de Chambre. Il y a des lieux où Geliaste l’accompagne travesty de mesme, et s’estans mis en carrosse ils descendent au coin de quelque ruë, et vont sur le soir, accoster les filles <pb n="547"/> aux portes, comme s’ils estoient voisins, et par tout ils prennent des noms et des titres differens. Geliaste qui passe là pour le camarade de Neophile, a aussi ses inclinations, et quand il void à part celles que son Maistre a courtisées, il ne manque pas de donner credit à toutes ses impostures. Je ne doute point que cette vie ne leur soit agreable pour un temps, et qu’elle ne flatte fort leur volage humeur : Mais en courant ainsi apres leurs avantures, ils peuvent tomber quelque-fois en de tres-grands perils où ils ne seront gueres secourus.</p>
<p>Il y a quelques mois qu’ils allerent en des villages d’icy autour pour y voir des filles qui leur plaisoient, et entre autres la fille de <pb n="548"/> Claudian, homme revesche qui la tenoit fort de court, aussi bien que sa femme. Ne sçachans comment aborder à leur maison, ils se revestirent de haillons, et l’un faisant l’aveugle et l’autre l’estropié, Geliaste qui sçait joüer de plusieurs instrumens, joüoit de la vielle, et Neophile touchoit les Cymbales : Ils s’estoient si bien barboüillé le visage qu’ils n’estoient pas reconnoissables, et que l’on les pouvoit prendre pour des vielleux ordinaires. Claudian n’estoit pas à la maison ce jour là, tellement que la mere et la fille prirent un grand plaisir à entendre ces hommes-cy, qui commencerent à chanter des meilleures chansons qu’elles eussent jamais oüyes : Cela les mit si bien en <pb n="549"/> humeur, qu’ayant fait venir deux ou trois de leurs voisines, elles passerent non seulement l’apres-disnée à danser aux chansons, et au son de la vielle, mais ayans fait une bonne collation, elles s’y employerent encore bien avant dans la nuict. Ces Musiciens voyans qu’ils ne deplaisoient pas à ces Dames, crûrent qu’ils leur plairoient bien davantage, s’ils ne se montroient point si deffigurez : Ils osterent leurs bandages et leurs emplastres, et rajusterent un peu leurs cheveux, se figurant qu’en cet estat là ils remporteroient bien plustost quelque avantage d’elles ; Et de fait qu’elles furent ravies de les voir de si bonne mine et quoy qu’elles reconnussent assez qu’ils avoient <pb n="550"/> voulu passer pour autres que pour ce qu’ils estoient, elles en estimerent la fourbe qui reüssissoit à leur contentement ; Mais lors qu’ils se trouverent en beau train de joüer et de rire, voilà que le maistre revient, et en passant par une ruelle où les fenestres de la salle donnoient, il entendit ces resjoüissances chez luy, où à peine rioit-on une fois l’année. Il monta sur la bresche d’une muraille rompuë, et remarqua au travers des vitres quelques actions que faisoient ces deux hommes qui ne luy plaisoient point, l’un caressant sa femme et l’autre sa fille. Il faisoit d’estranges postures en les voyant, comme si en se retirant d’un costé ou d’autre il eust peu les faire retirer, de <pb n="551"/> mesme que ces joueürs qui se courbant en diverses façons, pensent empescher par la force de leur imagination, qu’une boule n’aille au but ou ne soit noyée. Il fut en doute s’il devoit rentrer : mais cette humeur ne luy dura guere, par ce qu’il crut qu’il faloit empescher resolument qu’il n’arrivast pis. Il avoit les clefs de la porte, et les Servantes avoient esté si attentives à la danse qu’elles n’avoient point pensé à la fermer au verroüil : Il entra donc, et à sa venuë il y eut un estonnement, et un silence nompareil. Quelque voisine s’enhardit pourtant de luy dire, que s’il eust oüy chanter ces deux vieilleux, il n’avoit point d’humeur chagrine qu’il n’eust quitée, mais il luy fit responce <pb n="552"/> qu’il eust mieux valu qu’elle eust esté penser à son mesnage, que de s’amuser à ces follies ; tellement qu’elle sortit sans rien repliquer, et les Musiciens la suivirent sans avoir soin de demander leur salaire. Claudian ne dormit point toute la nuit : Dés le grand matin, il assemble cinq ou six païsans pour guetter nos aventuriers au passage, mais se voyant abordez par ces gens-là qui n’avoient que des fourches et des hoyaux, ils leur monstrerent leurs pistolets qu’ils cachoient sous leur méchant manteau, tellement qu’il ne leur prit point envie de se joüer à des hommes, qui pouvoient atteindre de plus loin qu’eux : Mais si Claudian estoit fasché, d’avoir trouvé qu’ils se gouver<pb n="553"/> noient si librement chez luy sans en avoir peu tirer de vengeance, il eut encore plus de regret lors qu’un de ses amis, qui connoissoit Neophile et luy avoit veu faire son complot dans l’Hostellerie du Bourg prochain, luy aprit qui il estoit, et que son humeur rebarbative avoit esté cause de le faire déguiser ainsi pour voir sa fille, dont il estoit amoureux. Il eut peur que le traitement qu’il luy avoit voulu faire, ne luy fist perdre un si bon party, et mesme il aprehenda le pouvoir de ce jeune homme au cas qu’il en eust du ressentiment. Toutefois n’ayant jamais oüy parler depuis de Neophile qui passoit incessamment à de nouvelles poursuites, il y eut compensation de sa fascherie, <pb n="554"/> avec son aprehension, tellement qu’en les confondant, l’une fit perdre l’autre.</p>
<p>Ainsi Neophile n’ayant rien de si ordinaire  que de se deguiser, je pense que c’est à cause qu’estant au College, l’on a pris plaisir de luy faire souvent joüer divers personnages dans les Tragedies, Comedies ou Pastorales, qui s’y sont representées , et que de là il s’est accoustumé à changer de differentes figures, et n’a voulu faire autre chose depuis. Il seroit malaysé de raporter toutes ses avantures par ordre ; Tant y a qu’il est certain qu’auparavant que le poil commençast de luy venir, ayant eu de l’affection pour une certaine Dame que je ne nomme point, il fut enfermé chez elle plus <pb n="555"/> d’un mois en habit de fille. Pour ce qui est de cecy, j’ignore quel en estoit le dessein, mais je sçay bien pourtant qu’estant beau comme il estoit, chacun y estoit trompé, et que plusieurs femmes estoient jalouses de leurs maris, qui le poursuivoient d’Amour, quoy qu’au contraire il n’y eust que le mary de celle qui le retenoit, qui deust estre touché de cette passion, s’il eust esté averty que cette fille pretenduë estoit un garçon.</p>
<p>Depuis continuant la recherche des beaux objets, comme il y avoit des filles de bas lieu qui luy plaisoient plus que d’autres, l’on l’a veu quelque-fois en humeur de se loüer pour valet chez des gens de basse condition, ou <pb n="556"/> de s’obliger comme un aprentif chez des artisans, pour avoir le moien de voir leurs filles. Considerez donc icy combien la lecture des Romans nuit quelquefois à des esprits foibles, aussi-bien que la mauvaise compagnie ; car il prenoit l’exemple de toutes ces galanteries dans les Nouvelles fabuleuses d’un Auteur Espagnol où il voyoit un Cavalier se mettre de la bande des Egyptiens, pour faire l’Amour à une Egyptienne, et un jeune Gentil-homme se faire valet d’Hostellerie pour courtiser une Fregonne ou Servante . Mais Geliaste qui dés lors possedoit son esprit, luy fit au moins ce bien-là, qu’il le destourna de ces desseins nuisibles et peu honorables par la consideration <pb n="557"/> des peines qu’il se donneroit pour un sujet qui ne le valoit pas, et pour des filles si rustiques et si mal-aprises, que si tost qu’il les auroit abordées, il se repentiroit de ce qu’il auroit fait pour y parvenir.</p>
<p>Quitant donc les filles d’Artizan, il monta plus haut, pour en trouver de mieux instruictes, et plus aimables. Geliaste luy donna la connoissance d’Isidore  fille d’un certain petit Officier de Cour, laquelle il alla voir avec un habit d’escarlatte  et l’espée au costé, et il faisoit croire qu’il estoit un Gentil-homme Breton, qui s’estoit mis au Regiment des Gardes  pour apprendre la milice auparavant que son Pere luy fist avoir une Lieutenance ou une Enseigne. <pb n="558"/> Mais il arriva qu’il fut connu au mesme-temps de la cousine de cette fille, dans une Fiançaille  où il paroissoit en ses habits ordinaires ; et il luy témoigna mesme de la passion, ce qu’il luy confirma depuis l’ayant visitée chez elle ; Tellement qu’elle se vanta hautement à Isidore d’avoir acquis l’affection du fils du riche Æsculan, et elle le luy monstra mesme un jour dans une Eglise. Quoy que ce fust un peu de loin pour le remarquer exactement, cela luy avoit donné une idée de son visage, tellement qu’il luy sembla bien que le jeune Breton avoit de l’air de Neophile, ce qu’elle luy dit franchement un jour. Est-il possible, respondit-il en riant, que je ressemble à cet enfant de <pb n="559"/> Paris ? Si vous y regardez-bien, vous trouverez quelque chose de differend en nostre Physionomie, et un Gentil-homme Breton a aussi l’humeur tout autre que celle d’un Bourgeois. Cette fille ne desaprouvoit point ce qu’il disoit, dautant qu’elle avoit apris de son Pere et de sa Mere, à n’aimer que les gens d’espée, et qu’elle croyoit que l’on avoit meilleure mine avec l’escarlatte, qu’avec le noir, et ne le prenant point pour ce qu’il estoit, elle l’estimoit davantage dans cette autre condition, et méprisoit la sienne effectivement, lors qu’il la rabaissoit par feinte, luy disant jusques là, que quelque richesse qu’eussent des enfans de Financier, ils ne valoient pas les <pb n="560"/> moindres des Gentils-hommes, n’estants tousjours que des roturiers, que l’argent ne pouvoit ennoblir. Neophile ne se voyant alors estimé que sous un autre personnage que le sien, et se trouvant injurié luy mesme, cela fut cause que son Amour se changea en despit, et que pour s’en revancher il se voulut mocquer d’Isidore. Apres l’avoir encore entretenuë quelque temps à sa porte, il retourna vers son carrosse qui l’attendoit au coin d’une ruë. Estant entré dedans, il mit un juste-au corps noir par dessus son habit rouge, et un manteau noir, équipage avec lequel il estoit sorti de chez luy pour se cacher, puis il fit passer le carrosse devant la porte où cette fille estoit encore. La <pb n="561"/> clarté du jour n’estoit pas entierement passée : de sorte que s’estant mis à la portiere, elle le peut voir facilement, mais pour luy faire croire qu’il estoit autre que celuy à qui elle venoit de parler, et qu’il estoit le vray fils d’Æsculan, il ne la salüa point, et se contenta de la regarder fixement ; Aussi ne le salüa-t’elle pas non plus ; Mais elle fut surprise de voir un homme qui ressembloit si bien à celuy qui venoit de la quiter. Il la voulut encore surprendre d’avantage ; car repassant aussi-tost par le méme lieu il se mit à moitié hors de la portiere, et luy dit le chapeau à la main ; Quoy que vous ayez dit, le Parisien n’est pas moins vostre serviteur, que le Breton. Elle ne sçavoit si c’estoit <pb n="562"/> que le Breton eust esté desja redire à Neophile ce qu’elle avoit dit de luy ; Car elle ne pouvoit comprendre comment il avoit si tost changé d’habit et de posture, mais elle jugea enfin que l’un et l’autre estoit mesme chose, et qu’elle avoit esté trompée notablement.</p>
<p>Neophile croyant qu’il suffisoit de luy avoir joüé cette piece, ne la vid plus depuis ; Et en effect elle eut grand regret de n’avoir peu conserver son affection, car de quelque condition qu’il fust, il estoit tousjours pour elle, plus qu’elle ne se devoit promettre. En ce temps-là s’estant trouvé en une Comedie de maison particuliere , il s’estoit placé prés d’une fille apellée Nerine , qu’il trouva <pb n="563"/> digne d’estre sa Maistresse, et apres l’avoir entretenuë quelque temps, luy ayant demandé la permission de l’aller voir chez elle, il l’avoit obtenuë avec assez de facilité. Il croioit que sa bonne mine en fust cause, mais c’estoit d’ailleurs qu’elle ne refusoit point l’abord des jeunes hommes qui luy sembloient estre de bonne famille, esperant d’en retenir quelqu’un par ses apasts. Elle eut beaucoup de pouvoir sur celuy-cy, puis que luy paroissant la plus belle qu’il eust jamais veuë, il effaça toutes les autres Images de son cœur, pour n’y peindre que la sienne. D’autant que c’estoit une connoissance qu’il avoit acquise de luy mesme, il la preferoit aux autres, la cherissant comme son <pb n="564"/> propre ouvrage, ou sa vraye conqueste. Le Pere de cette Nerine estoit un Solliciteur du Conseil  assez incommodé, qui n’ayant que cette fille, vouloit faire croire neantmoins qu’elle seroit riche, pource qu’elle n’auroit à partager avec personne, comme s’il luy eust servy de beaucoup d’estre unique heritiere d’une maison, où quand il y eust eu plusieurs heritiers, elle ne pouvoit avoir moins, puis qu’un rien ne se peut diviser, et s’y trouvant seule sa portion n’en estoit pas aussi plus grosse, le rien avec le rien ne faisant point d’augmentation. Cela estoit cause pourtant, que quand l’on parloit de quelque party, ce Pere disoit que l’on ne devoit point le presser de luy rien donner, d’au<pb n="565"/>tant qu’apres sa mort tout son bien seroit pour elle. Cependant elle estoit fort brave, et Neophile fut trompé d’abord à cette aparence. L’ayant esté visiter, il luy fit croire qu’il estoit fils d’un riche Marchand de Lyon, et qu’il pourroit acheter un bel Office, tellement qu’en cette qualité, il n’avoit pas tant de soin de quitter ses plus beaux habits ; Il retranchoit seulement son carrosse et ses trois Laquais, n’allant chez elle qu’à cheval avec un Laquais simple . Geliaste qui estoit tousjours son confident et qui n’avoit point veu luire les clartez de ce nouvel astre, eust envie de joüir de son aspect, par quelque agreable invention. S’estant fait razer un peu davantage que l’ordinaire, <pb n="566"/> il prit un soir un habit gris, et lors qu’il fut dans une ruë destournée ayant endossé la casaque d’un Laquais, et pris son chapeau couvert de plumes, il suivit Neophile jusques à la maison de Nerine. Elle estoit à la porte avec Huberte son amie, qui n’estoit fille que d’un petit Mercier de là aupres, mais qui se piquoit de bien parler, et qui aimoit fort à estre cageollée ; au reste ayant l’inclination si amoureuse, que quelque presumption qu’elle eust, elle aimoit secrettement presque tout ce qu’elle voyoit. Neophile ayant commencé de les entretenir, Geliaste fit faire cependant mille galanteries à son cheval qui estoit un bidet gentil à merveilles, et si bien dressé qu’il luy ve<pb n="567"/>noit toucher dans la main, qu’il alloit heurter du pied à une porte, suivant son commandement et faisoit autant de tours que le chien d’un basteleur. Ces filles le voyant si docile et si aprivoisé, s’en aprocherent librement, et se mirent à le flatter, disant à Neophile qu’il avoit un cheval et un Laquais fort adroits. Alors Geliaste put voir Nerine et Huberte qui le considererent bien aussi. Elles se retirerent apres sous l’allée de la maison, où elles continuerent leurs discours, et cependant Geliaste commença de chiffler toute sorte d’airs avec l’admiration de chacun ; Puis il chanta une chanson qui estoit faite pour la Maistresse de Neophile, ce qui la surprit et sa compagne aussi, de voir qu’un <pb n="568"/> Laquais sçavoit si bien chanter. Huberte y prit encore plus de plaisir que Nerine, et fut cause que l’on luy commanda de venir plus pres. Le visage et la voix de ce garçon luy plaisant, elle se laissa blesser pour luy d’un trait d’Amour. Elle ne cessoit d’en dire des loüanges à Neophile, et de luy demander de quel païs il estoit, et de quelle naissance, se persuadant que c’estoit quelque enfant de bonne(c) maison, que la pauvreté avoit reduit à servir, et sur tout elle asseuroit que c’estoit dommage de le laisser dans la bassesse de cette condition. Nerine s’estant accordée à cecy, Neophile se voulut mesme aider de cette occasion, pour luy donner un témoignage de son respect. Puisque <pb n="569"/> vous estes de cet avis, luy dit-il, avant qu’il soit deux jours, je luy feray quiter les livrées, et le feray mon valet de Chambre, en attendant que je sois Conseiller, et qu’il soit mon Secretaire . Il estoit bien aisé de luy monstrer quelque effect de sa promesse. Geliaste l’alla voir un jour apres de sa part, avec un habit de gris brun, chamarré de galons d’argent, pour luy faire croire qu’il avoit changé de qualité. Huberte le voyant en cét équipage, ne fut plus honteuse qu’il l’abordast, et comme il reconnût l’ardeur de sa flamme, il feignit d’en ressentir une pareille, et luy parla avec une telle asseurance, et avec des termes qui sentoient si bien l’honeste homme, qu’elle ne vouloit plus se ressou<pb n="570"/>venir de l’estat où elle l’avoit veu la premiere fois. Neophile et luy poussoient ainsi leur fortune chacun de leur costé, mais Geliaste y alloit la sonde à la main, et comme expert en ces matieres, lors qu’il feignoit de s’engager, c’estoit lors qu’il estoit plus libre. Neophile n’avoit pas cette discretion, principalement en cette rencontre ; car il se trouva si charmé de l’amour de Nerine, qu’il vint mesme à penser que ce luy seroit un bon-heur de l’espouser, veu qu’elle luy faisoit connoistre qu’il ne pouvoit aspirer d’autre sorte au bien qu’il desiroit. Pour en gagner les premiers degrez, s’imaginant d’obtenir pied à pied de plus notables faveurs, il fut si simple que de donner une promes<pb n="571"/>se de mariage à cette fille, qui ne demandoit autre chose, et il creut estre bien recompensé d’en avoir receu une d’elle en eschange . Depuis tant s’en faut qu’il peust parvenir à ce qu’il desiroit, qu’au contraire elle se monstroit plus resserrée qu’auparavant, et ne faisoit que l’importuner d’accomplir ce qu’il avoit promis. Comme il vid ce traitement ennuyeux, il s’alla imaginer que Nerine ne souhaitoit que les richesses qu’elle croyoit qu’il eust, et ne l’aimoit point pour luy mesme, ce qui estoit un remede si puissant pour destruire son amour, que tout à coup il y fit succeder le desdain, son esprit imperieux ne pouvant souffrir que l’on pensast à autre chose qu’à son merite. Mais cela n’estoit pas <pb n="572"/> capable de le debarasser entierement, puis qu’il avoit esté si libre de sa signature. Il confessa à Geliaste dans quel filets il s’estoit envelopé, et qu’il aprehendoit la fin de cette affaire, craignant que Nerine venant à le reconnoistre, ne le fist citer devant les Juges pour l’espouser, et que cette follie de jeunesse ne vinst aux oreilles de son pere. Il avoit esté si transporté de sa passion, qu’il n’avoit pas voulu tromper cette fille en ce qui estoit de son propre nom, et l’avoit signé au bas de la promesse tellement que l’on la pouvoit tenir valable. Geliaste sçachant cecy, eut depuis un soin merveilleux et une adresse nompareille, pour faire que Nerine rendist ce papier ; mais voila le seul bon service que <pb n="573"/> Neophile ait jamais receu de luy, ou bien l’un des plus considerables. Il est vray que l’ayant precipité au mal, il devoit bien aider à l’en retirer. Estant devenu fort familier avec Huberte, il luy dit un jour comme un grand secret, qu’il plaignoit le pauvre Neophile, et que son pere ayant paru entre les plus riches de Lyon, avoit fait banqueroute depuis peu, et que pour luy s’estant engagé de tous costez, sur l’espoir d’une grande fortune, l’on le cherchoit par tout pour le mettre en prison, et qu’il estoit au hazard d’y passer sa vie, non seulement pour ses debtes, dont il se feroit peut estre relever estant mineur, mais pour avoir tenu des paroles trop insolentes à un Magistrat, et avoir <pb n="574"/> osé lever la main sur luy. Voila donc bien le mariage de ma bonne amie reculé, dit Huberte ; Il ne le sçauroit assez estre pour son bien, dit Geliaste, car encore que ce jeune homme soit beau et bien fait, l’on le soupçonne d’une tres-mauvaise qualité, qu’il peut avoir heritée de ses Peres ; C’est que la plus part de ceux de sa race n’espousent point de femmes, qu’ils ne les envoyent au tombeau huit jours apres, et c’est comme par miracle que sa mere a assez vescu pour le mettre au Monde au bout des dix mois de son mariage, et incontinent apres elle est decedée ayant souffert des langueurs pires que la mort ; C’est pourquoy il n’y en a gueres de sa parenté qui pussent trouver fem<pb n="575"/>me, si ce n’est hors de leur Province, et Neophile ayant la mesme reputation ne seroit pas mieux receu que les autres dans ses recherches aupres de ceux qui sçauroient de quel lieu il vient. Huberte fit des admirations de cecy, devant Geliaste, qui la pria de n’en parler à personne, non pas mesme à Nerine, luy remontrant que peut-estre la nature estoit assez forte en Neophile pour chasser ce venin qui luy avoit esté communiqué avec le sang, et que c’estoit mal-fait d’aporter de l’empeschement à un mariage qui estoit un œuvre sainte. Elle luy promit de s’en taire ; Toute-fois elle ne garda point son serment, soit que de son naturel elle eust la langue legere, ou qu’elle creust <pb n="576"/> que la premiere obligation qu’elle avoit, estoit envers sa compagne, qu’elle devoit empécher d’estre trompée. Nerine eut un grand estonnement de cecy, et dit neantmoins que Geliaste pouvoit estre un calomniateur ; Que Neophile estant si bien fait et paroissant si sain, il n’estoit point croyable qu’il cachast en luy une telle imperfection, et pource qui estoit des debtes de son pere et des siennes, elle en vouloit douter aussi ; Mais incontinent apres elle aperceut ce jeune homme qui passoit par le coin de sa ruë avec un mechant habit et le manteau sur le nez, qui ne les salüa presque point comme s’il n’eust osé se monstrer ; Geliaste l’avoit fait mettre en cét estat, afin qu’elle creust qu’il y <pb n="577"/> eust veritablement beaucoup de desordre en ses affaires. Nerine eut pitié de luy, mais elle eut aussi pitié d’elle-mesme, et pensa que ce luy seroit une chose fort desavantageuse de l’espouser, elle qui par ses beautez pouvoit pretendre à plusieurs bons partis. Il luy vint aussi-tost un desir de retirer sa promesse, pour n’estre plus engagée avec luy, et avoir la liberté de se lier à un autre, et mesme elle faisoit un peu estat de Geliaste qui commençoit aussi de la regarder d’un œil amoureux ; Car pour faire voir dans cét instant que toute la chance estoit tournée, si d’un costé Neophile parut gueux, d’un autre costé Geliaste parut extremément riche, venant voir ces filles avec de superbes ha<pb n="578"/>bits, et dans un beau carrosse suivy de deux ou trois Laquais. Il n’entendoit pas leur persuader qu’il eust fait fortune en si peu de jours : Il s’imaginoit bien qu’elles l’eussent creu impossible ; Mais il leur dit en riant, qu’il leur demandoit pardon si jusques alors il s’estoit déguisé devant elles, et si ayant esté des amis de Neophile qui les connoissoit, il avoit pris d’abord l’habit de son Laquais pour avoir le moyen de les voir, et si depuis il avoit voulu passer pour son homme de Chambre, afin de continuer ses visites. Elles luy pardonnerent tres-facilement cette tromperie, et le remercierent de l’avoir terminée, pource qu’elles aimoient bien mieux voir qu’il estoit homme de condition que valet, et <pb n="579"/> principalement Nerine de qui l’esprit s’enflammoit autant pour luy, que celuy d’Huberte ; Et comme elle luy eut asseuré qu’elle avoit tousjours eu de la peine à croire qu’il fust de si basse qualité qu’il avoit voulu parestre, ny qu’il fust mesme inferieur à Neophile, il jetta un feint soupir, et dit ; Helas ! le pauvre garçon, s’estimeroit maintenant bien heureux, si je le voulois prendre à mon service, mais ses mauvaises affaires m’en empeschent, pource que j’aurois tous les jours des querelles à desmesler avec trop de gens. Le voila donc si miserable, dit Huberte, que luy qui s’est fait servir, il voudroit bien servir les autres, et il ne peut trouver qui l’accepte. Nerine <pb n="580"/> considerant cette revolution, creut dautant plus qu’il le faloit abandonner. Elle pensa obliger beaucoup Geliaste, en luy declarant franchement son plus grand secret, qui estoit que Neophile avoit eu d’elle une promesse de mariage, luy en ayant donné une reciproque, et qu’elle eust bien voulu luy rendre l’une pour avoir l’autre. Geliaste luy asseura alors qu’elle avoit un dessein raisonnable, et que si elle laissoit ce papier entre les mains de Neophile, il s’attendroit de relever sa fortune en l’espousant, ou de tirer quelque chose d’elle pour se desdommager. Que si elle luy donnoit la promesse qu’elle avoit de luy, il vouloit bien luy rendre ce service, de tascher de faire passer l’une pour l’autre, par <pb n="581"/> quelque subtilité. Nerine luy donna donc alors confidemment cette promesse de Neophile, et dés le lendemain il luy raporta la sienne en eschange, luy faisant croire qu’il avoit chez luy la cassette de ce jeune homme où il l’avoit prise, et y avoit remis l’autre au lieu, tellement qu’il seroit bien trompé de ne plus rien trouver que ce que luy mesme avoit escrit. Nerine témoigna dés lors d’avoir de l’obligation à Geliaste, et que pour recompense elle se vouloit donner elle mesme à luy, le tenant pour homme capable de satisfaire ses ambitions. Huberte en concevoit grande jalousie, et sa passion devoit estre dautant plus forte, qu’elle avoit esté la premiere à le posse<pb n="582"/>der, mais ce qui la faschoit le plus estoit que sa beauté n’estoit point pareille à celle de sa compagne pour le retenir. Lors qu’elles estoient ainsi troublées de differentes inquietudes, elles virent passer Neophile dans son carrosse en fort bon équipage, et le virent depuis dans des Eglises bien vestu et bien suivy, ce qui leur fit connoistre qu’il n’estoit point si mal dans ses affaires, que l’on leur avoit raporté ; Elles ne manquerent point aussi de trouver des gens qui leur dirent au vray qui il estoit, et qui estoit Geliaste, qui l’accompagnoit d’ordinaire. Nerine pensa mourir de regret, d’avoir esté de si legere croyance que de s’estre dessaisie de sa promesse. Elle voulut mal de mort à Huberte, qui luy en a<pb n="583"/>voit dit du mal, et à Geliaste qui les avoit toutes deux abusées. Pour Neophile il ne se soucioit guere de cecy, estant ravy d’estre dépestré de ses liens ; Mais ce luy estoit un avertissement, pour ne plus tomber en de semblables fautes ; C’est à sçavoir, s’il en fera son profit ; Car il n’a point de meilleur secret pour se guerir de ses passions que d’en recevoir une seconde pour chasser la premiere. Jusques à maintenant Geliaste et luy ont ainsi joüé une farce perpetuelle dans leurs amours ; mais l’âge venant à Neophile, il doit considerer que tous ces déguisement[s] ne luy sont plus honestes, et qu’il doit estre honteux s’il est rencontré en cét estat, par des gens de vertu et de condition. <pb n="584"/> Comme il est garçon bien fait et de quelque esperance, pour moy je regretterois de le voir tousjours dans une telle humeur. C’est pourquoy je souhaite que tous ceux qui aprocheront de luy, le reprennent de cette sorte de vie plutost que d’y adherer.</p>
<p>CLEOBULE ayant ainsi finy son discours, Polyandre luy asseura qu’il faisoit estat de Neophile autant qu’il se pouvoit, et qu’il ne tiendroit pas à luy qu’il ne le mist dans la bonne voye ; Qu’au reste il luy avoit desja fait mépriser tous les conseils qu’il avoit receus d’Orilan, du Poëte Musigene et de quelques autres, et qu’il esperoit que s’eslevant au dessus de cela il prendroit <pb n="585"/> seulement son plaisir desormais de ces personnes extravagantes, sans les vouloir imiter ; Qu’il croyoit bien que Cleobule tout severe qu’il estoit, ne luy interdiroit point cette recreation, et que par exemple Orilan leur avoit donné cette apresdisnée, et les autres jours precedents, un divertissement qui n’avoit point son pareil. Il en conta alors quelque chose qui plut fort à Cleobule, et pendant leurs entretiens le jour estant entierement finy, les chandeles furent allumées dans plusieurs boutiques de la foire où l’on joüoit tout le soir, principalement dans celles de l’orpheverie, vers lesquelles ils s’avancerent de quelques pas. A l’une des plus aparentes ils virent une Dame <pb n="586"/> assise en lieu eminent, laquelle estoit cageolée par trois ou quatre hommes de la Cour. Quoy qu’elle fust masquée, Cleobule qui la voyoit assez souvent reconnût que c’estoit Clorinie, et Polyandre qui l’avoit veuë depuis peu au jardin de Luxembourg, et qui l’avoit visitée autrefois, en demeura d’accord. Cela fut confirmé par elle mesme, car la lumiere ayant porté sur le visage de Cleobule comme elle avoit sans cesse les yeux à l’erte , pour remarquer ceux qui passoient, elle le reconnut incontinent, et fit mine de luy vouloir parler, ayant un peu poussé de la main celuy qui estoit au devant. L’on vous verra quand il vous plaira, dit-elle, alors à Cleobule, et se tournant <pb n="587"/> apres vers Polyandre qu’elle reconnut aussi ; Mais vous, Mr, luy dit-elle, tous vos amis se pleignent que l’on ne vous void plus. Polyandre repartit que pour peu que l’on le connust, l’on sçavoit bien qu’il avoit esté longtemps absent, et que depuis sept ou huict jours qu’il estoit de retour, il n’avoit peu encore faire toutes les visites où son devoir l’obligeoit, entre lesquelles la sienne estoit des principalles. Clorinie ne luy repliqua rien là dessus ; Comme elle avoit une pensée vagabonde et peu arrestée, elle luy dit seulement, je vous vy l’autre jour dans Luxembourg lors que vous parliez au Poëte Musigene, je voudrois bien sçavoir de ses nouvelles. Il estoit icy tantost, repartit Po<pb n="588"/>lyandre, aux enseignes qu’il a eu part à une plaisante avanture, et il luy en est aussi arrivé d’excellentes en d’autres lieux, qui meritent bien une belle narration. Je vous prie que nous sçachions cela quelque jour, dit Clorinie ; Et apres elle se retourna vers ceux à qui elle parloit auparavant, tellement que Cleobule et Polyandre sçachans qu’elle vivoit ainsi sans ceremonie selon la coustume des gens du monde, se retirerent sans dire aucun adieu. Polyandre dit pourtant qu’elle les avoit obligez à la visiter, et que pour luy il iroit chez elle à son premier loisir. Quant à Cleobule, il dit qu’il ne se contraignoit point en ces choses-là. Que s’il arrivoit qu’il eust affaire au quartier de cette Dame <pb n="589"/> il pourroit bien passer chez elle, de mesme que lors qu’il sortoit avec la pensée de la visiter la premiere, s’il ne la trouvoit point, il employoit ses heures à d’autres visites ; Que quiconque vouloit faire dans Paris, le mestier de visiteur, devoit avoir beaucoup de connoissances en tous les quartiers, afin de ne point faire de voyage à faute, et de ne pas revenir chez soy sans avoir veu quelqu’un de ses amis ; autrement si l’on n’avoit qu’une habitude en chaque endroit, l’on estoit au hasard de passer souvent mal son temps, à cause de la peine que l’on a quelque-fois à trouver son monde : Polyandre luy repartit, qu’il eust voulu estre assez heureux pour se rencontrer chez Aurelie lors qu’il <pb n="590"/> iroit ; mais qu’en tout cas il ne laisseroit pas de l’aller trouver chez luy, pour luy renouveller les anciennes offres de son service. Cleobule luy ayant reparty qu’il ne meritoit pas qu’il prist ce soin, se retira avec quelques uns de ses amis qui luy vindrent à la rencontre. Polyandre ayant aussi retrouvé sa compagnie qui avoit cessé de joüer, ils firent encore un tour dans la ruë de l’orpheverie pour voir qui y estoit : La plus part des boutiques ou loges se trouvoient pleines de Dames qui regardoient joüer, où qui joüoient elles mesmes : car il y en avoit là qui remuoient aussi bien les dez que les hommes ; Et quoy qu’elles fussent masquées, ceux qui aymoient à les voir ainsi y avoient beaucoup <pb n="591"/> de satisfaction, et disoient que c’estoit alors que leurs yeux brillans par l’esclat des flambeaux qu’ils faisoient reflechir, avoient plus de force que tout ce qu’il y avoit là de pierreries. Ces considerations ne firent pas pourtant qu’Orilan y prist quelque plaisir, parce qu’il soustenoit que c’estoit là toutes femmes de Cour, qui demeuroient jusques à la nuict au jeu, et que la modestie avoit fait retirer les filles, qui estoient les objets apres lesquels il souspiroit. Neophile estant las aussi d’avoir tant esté à la Foire pour un coup, voulut aller retrouver son carrosse, et ayant remené Neophile  et Orilan chez eux lesquels il n’avoit peu retenir, il s’en retourna chez son pere <pb n="592"/> avec Geliaste, qui voyant qu’une melancholie extraordinaire le prenoit aussi-tost que l’on ne parloit point à luy, employa toute la soirée à tascher de le recréer, par le resouvenir des choses agreables qu’ils avoient veües ce jour-là.</p>
<p>Fin du troisiesme Livre.</p>
<p>POLYANDRE</p>
<p>HISTOIRE</p>
<p>COMIQUE</p>
<p>SECONDE PARTIE.</p>
<p>A PARIS</p>
<p>Chez la vefve NICOLAS SERCY,</p>
<p>au Palais, dans la Galerie Dauphine,</p>
<p>à la Bonne-Foy.</p>
<p>M. DC. XLVIII.</p>
<p>Avec Privilege du Roy.</p>
<p>Extrait du Privilege du Roy</p>
<p>PAR Grace et Privilege du Roy, DONNÉ à Paris le dix-huitiéme jour de Juin, l’An de grace mil six cens quarante sept : Signé par le Roy en son Conseil ; CONRART. Et sellé. Il est permis à AUGUSTIN COURBÉ Marchand Libraire à Paris, d’imprimer ou faire imprimer, vendre et debiter le Polyandre Histoire Comique ; Avec defenses à tous Imprimeurs et Libraires et autres, de quelque qualité et condition qu’elle soient, de le contrefaire ny d’en vendre de contrefaits, en quelque sorte et maniere que ce soit, pendant le terme et espace de cinq ans, sans le consentement dudit Exposant, sur les peines contenuës plus au long ausdites Lettres de Pri</p>
<p>Et ledit Courbé a associé pour moitié au droit de Privilege, Michelle Villery, vefve de Nicolas Sercy, suivans l’accord qui a esté fait entr’eux.</p>
<p>Achevé d’imprimer pour la premiere fois, le 15. Mars 1648.</p>
<p>Les Exemplaires ont esté fournis.</p>
<p>POLYANDRE,</p>
<p>LIVRE QUATRIESME.</p>
<p><pb n="1"/> LORS que Polyandre(c) avoit employé la matinée à ses affaires, il sçavoit bien que d’ordinaire il pouvoit destiner toute l’apresdisnée à son divertissement. Le discours que Clorinie luy avoit tenu à la Foire, l’obligeant à la visiter, il en avoit d’ailleurs la curiosité, pour voir quelle estoit alors sa façon de vivre, joint qu’il estoit bien aisé ; <pb n="2"/> de se recréer par un changement de conversation. Cette Dame se gouvernoit depuis long-temps d’une assez plaisante maniere. Ayant esté donnée pour femme à un homme riche et de haute naissance, dont la personne ne luy plaisoit aucunement, l’on pouvoit dire qu’elle estoit mariée sans l’estre ; Car peu de jours apres leurs nopces elle avoit fait bande à part, et lors qu’il venoit à Paris elle s’en alloit aux champs, et lors qu’il s’en retournoit aux champs, elle revenoit à Paris. Durant son absence elle prenoit plaisir à estre cageollée, comme si elle eust esté encore fille, ou au moins comme si elle eust esté vefve, et l’on luy faisoit faveur de croire que si elle avoit eu un tel mari, ce qui estoit à suposer <pb n="3"/> puis qu’elle en portoit le nom, il n’estoit plus du nombre des vivans. Ce qui contribuoit à cecy, c’est que cét homme ayant une certaine vanité qui possede ordinairement, ceux qui s’imaginent estre fort considerables par leur extraction et leur merite, s’estoit fait faire par avance de beaux Epitaphes  dans l’Eglise où il vouloit estre enterré, craignant que l’on n’en eust pas assez de soin lors qu’il n’y seroit plus, et quoy que la datte du jour de son trespas ne fust point encore remplie, toutes les fois que Clorinie voyoit cela, elle le tenoit pour mort entierement, et avoit plutost la pensée de chercher pour luy dans ses Heures les prieres pour les Trespassez, que celles <pb n="4"/> qu’elle devoit faire pour la conservation de la vie. Voyant aussi qu’il n’avoit aucun employ selon sa qualité, elle croioit qu’au moins l’on le pouvoit tenir pour mort au monde, et s’imaginoit que les autres estoient dans les mesmes sentimens, de sorte que luy estant arrivé assez de fois de dire serieusement, Mon feu mary, en parlant de luy, elle ne s’en estoit jamais reprise. Ce qu’il y avoit de pis, c’est que comme il sçavoit l’aversion qu’elle avoit pour luy, il n’avoit guere d’affection pour elle, et l’on en voyoit les effets en ce que de mesme, qu’il n’avoit pas eu beaucoup de bien d’elle en mariage, il ne luy laissoit aussi guere de chose à despencer par an, et il falloit qu’elle usast de grands <pb n="5"/> artifices, pour se maintenir suivant sa condition.</p>
<p>Avec tout cecy, elle se faisoit principalement remarquer par une presomption excessive, qui subsistoit tousjours nonobstant ses malheurs, et surpassoit de beaucoup celle de son mary, ne se figurant pas que dans toute la Cour il y eust une femme plus belle et de plus d’esprit qu’elle, et plus digne d’estre honorée pour sa condition et celle de ses predecesseurs, et pour ses perfections propres. Ces diverses fantaisies luy faisoient faire et dire presque toutes les choses que l’orgueil et la mondanité peuvent inventer, ce qui à n’en point mentir, la rendoit une Archi-coquette ; Mais elle ne laissoit pas d’estre d’une <pb n="6"/> agreable conversation : Car comme elle ne manquoit point de recevoir des loüanges de toutes parts, elle s’estoit instruite à y respondre avec une faulse humilité, qui passoit pour complaisance, et puis ayant l’humeur assez gaye et assez libre, sa maison estoit frequentée de quantité de gens qui estoient ravis de l’entretenir, et qui s’estoient aussi accoustumez à y venir les uns pour les autres, autant que pour elle. Polyandre qui sçavoit cecy voulut renouveller cette connoissance, croyant qu’elle luy serviroit au moins à aprendre force nouvelles s’il n’y profitoit d’autre chose, Il y alla d’assez bonne heure pour l’aborder avec facilité, et ayant heurté à la porte, un petit Laquais <pb n="7"/> luy vint ouvrir, lequel luy dit que sa maistresse estoit dans sa chambre, et qu’il y pouvoit monter : Toutefois n’y voulant pas entrer d’abord, à cause qu’il y avoit trop long-temps qu’il n’avoit esté chez elle, il repartit à ce garçon, qu’il falloit qu’il l’allast avertir qu’il la demandoit ; Mais l’ordinaire estant petit ce jour là dans cette maison, le Laquais avoit peur que pendant ce temps, tout le disner ne fust despesché, estant desja assez en colere de l’avoir quitté pour aller à la porte, tellement que sans autre ceremonie il rentra dans la cuisine, laissant monter celuy à qui il venoit d’ouvrir, sans songer si c’estoit un homme qui fust familier aupres de sa Maistresse, et qui fust de condition à <pb n="8"/> estre traité d’une autre maniere. Lors que Polyandre fut dans l’antichambre il pensa qu’il s’y falloit reposer en attendant que ce Laquais viendroit, pource qu’il avoit ce respect de ne vouloir pas surprendre les Dames. Ayant donc trouvé un Livre sur une table, il s’occupa à lire dedans ; Mais comme il estoit assis fort pres de la porte de la chambre de Clorinie, il l’entendit parler avec quelqu’un ; Il creust que c’estoit avec sa Demoiselle suivante, comme en effet cela estoit vray, et par les discours qu’elle lui tenoit, il pouvoit mesme juger de ce qu’elles faisoient, ce qui luy donnoit beaucoup de satisfaction. Clorinie avoit commencé de cette sorte. Est-ce icy le mesme lieu où ces <pb n="9"/> jours passez j’estois assize ? disoit-elle, prens y bien garde, Bellaure, car il me semble qu’il ne m’estoit pas mal convenable. C’est le mesme, dit la Demoiselle, mais je ne sçay s’il ne le faudroit point changer ; Car le jour est maintenant plus grand qu’il n’estoit. Voyla un Soleil de Fevrier qui esclaire comme celuy d’Aoust. Je croy qu’il vous faudroit esloigner d’avantage des fenestres ; Vous auriez un ombre  où vostre visage parestroit plus avantageusement. Je sçay que la bienseance du temps, repartit Clorinie, oblige mesme à se retirer vers la cheminée ; Cela m’est assez desplaisant, car le feu donne trop de rougeur et gaste le teint ; j’en veux laisser aprocher les autres, et m’en tenir <pb n="10"/> arriere ; Ne faisant pas fort froid icy, il suffit que je sois tournée vers ce costé là : Il est vray que le jour a icy un trop grand esclat ; Je pense que Monsieur le Soleil veut aujourd’huy visiter les Dames. vrayment je luy en sçais bon gré : Il y a long temps qu’il n’a pris cette peine : Mais si sa clarté plaist quelque fois, elle m’importune maintenant. Ne vois-tu pas aussi que c’est que les rideaux de mes fenestres ne sont pas assez tirez ? Je les tireray bien entierement, dit la Demoiselle, mais pour moy je voudrois que vous les eussiez changez à d’autres, qui fussent d’un rouge moins vif ; La reverberation en seroit plus douce. L’on y avisera, dit Clorinie, mais cependant donne moy ce miroir.</p>
<p><pb n="11"/> Ayant gardé le silence apres cecy, Polyandre pouvoit conjecturer que ne voulant pas sortir de sa place pour se regarder dans son grand miroir qui estoit attaché dans sa chambre, elle s’en estoit fait aporter un moindre pour y voir de quelle façon elle paroissoit en ce lieu, et qu’elle y mettoit toute son attention. Faisant aussi reflexion sur ce qu’elle avoit dit auparavant, il connût que s’attendant d’avoir compagnie cette apres-disnée, comme elle n’en manquoit guere, elle taschoit de se mettre en l’estat qui luy estoit le plus propre pour parestre belle. Ayant repris la parole, elle dit cecy à diverses fois. Il faut que j’avouë que je n’ay jamais guere esté si satisfaite <pb n="12"/> de mon visage que je suis aujourd’huy. Je voudrois pouvoir sortir hors de moy mesme pour le considerer, afin d’esprouver le bien qu’ont les autres qui joüyssent mieux que moy de ce qui m’appartient : Mais il se faut contenter de voir mon image en cette glace. Je voudrois pourtant que l’on me peust peindre en cét estat : C’est le seul moyen de me faire encore voir un autre moy-mesme. Il y a assez de femmes que l’on vante pour belles ; Mais elles n’ont point cette beauté piquante, et cette noble fierté qui nous fait craindre et aymer en mesme temps. Outre cette grace naturelle, je remarque à veuë d’œil que mon embonpoint s’augmente. Je commence à connoistre l’effect <pb n="13"/> des boüillons frequens et du dormir du matin, et j’en puis aussi attribuer quelque chose à cete eau argentée  que j’y méle, dont ce sçavant homme qui me vient voir depuis quelques mois, m’a fait present. Tout contribuë maintenant à mon lustre ; Que mes mouches me sient bien ! Que leur situation est bien plus agreable que celle d’hier. Je la veux changer tous les jours pour trouver enfin la meilleure .</p>
<p>Apres quelque pause, elle dit encore, J’aime bien mieux d’oresnavant demeurer icy pour recevoir les visites de quelques personnes de choix à qui j’ay donné permission de venir ceans, que de m’aller tant monstrer aux grandes assemblées. Tout reso<pb n="14"/>lument, il n’y a plus de moyen de souffrir l’importunité des Hommes : je me fasche quelque-fois d’estre ce que je suis ; je voudrois estre moins belle, et ces rares dons du Ciel ne me semblent estre en moy, que pour me priver de repos. De quelque costé que je me tourne, je trouve que leur veuë est fichée sur moy ; Je crain qu’enfin leurs yeux ne fassent mal aux miens. J’enten aussi leurs soupirs par tout, dont mes oreilles sont lasses, et mesme le vent m’en vient donner contre le nez et les joües : il pourroit quelquefois proceder d’un estomach mal sain dont l’haleine ne seroit pas seulement de mauvaise odeur, mais seroit contagieuse. Je ne sçay plus que faire d’un si grand nombre d’Amans ; <pb n="15"/> Si je les blesse, et les brusle dés que je parois devant eux, le remede est de me tenir cachée : Au moins j’auray ce reconfort de ne plus faire de nouveaux malades ; et quant à ceux qui le sont desja, s’ils ont emporté avec eux leurs traits et leurs flammes, qu’ils se guerissent s’ils veulent par l’oubliance. Je ne leur sçaurois que faire : Qu’ils se pourvoyent où ils pourront. Mais quoy il y en a de si perseverans, qu’ils ressemblent à ces gueux importuns que l’on a peine à éco[n]duire. Je ne crain que d’estre accablée à la fin du nombre de ces mal-heureux. Combien mes yeux seuls en firent ils hier dans la Foire, quelque cachée que je fusse de masque et de coiffe ? Lors que je voulus essayer une bague, ne vid-on pas <pb n="16"/> un brave Marquis que l’on dit qui sera bien-tost Duc , prendre ma main à toute force et vouloir empescher que je ne remisse si tost mon gand, afin qu’il eust le loisir de se rassasier de cette veuë ? Il vint pour cét effet aux prieres, aux submissions, aux hommages, et aux adorations : mais je craignois qu’il ne se perdist luy mesme, si je me monstrois si indulgente envers sa passion. Encore faut-il avoir pitié de ces pauvres hommes qui se precipitent ainsi dans les mal-heurs, et ne se bruslent jamais assez à leur gré : Il ne leur faut pas monstrer tant de flammes, quoy que nous les cachions si subtilement dessous les lys et les roses. Mais regarde encore ces mains, Bellaure, avant <pb n="17"/> que je les couvre de mes gands. A ton advis, il y en a de moins belles au monde. Alors sa Demoiselle qui estoit accoustumée à la flatterie , sans laquelle elle ne l’eust pas peu servir, luy dit, je vous proteste, Madame, que l’une des plus grandes felicitez de ma condition, c’est d’avoir pour mes objets ordinaires tant de merveilles qui sont en vous, soit lors que je vous coiffe ou vous habille, soit lors que je suis icy sans autre occupation que celle de vous considerer.</p>
<p>A ce discours, Polyandre disoit en luy mesme, que si cette suyvante n’avoit point d’autres gages, il n’y avoit pas là dequoy avoir des robes, et parce qu’il entendit que Clorinie luy dit <pb n="18"/> alors ; Donne-moy ce Roman nouveau, que j’en lise une page ou deux pour me mettre tantost en humeur de discourir, et qu’apres cela il n’entendit plus rien, il creust qu’elle ne parleroit plus, et qu’il n’y avoit plus de profit à demeurer où il estoit. Le petit Laquais devoit avoir disné, mais il ne remontoit point, pource qu’il avoit oublié qu’il y avoit là un homme, qui attendoit qu’il avertist sa Maistresse de sa venuë, ou bien c’est qu’il s’imaginoit qu’il estoit entré ; Tant y-a que Polyandre ayant oüy que cette Dame estoit en estat de recevoir compagnie, il pensa qu’il pouvoit s’avançer de luy mesme avec asseurance, et ayant marché assez fort au lieu où il estoit comme s’il <pb n="19"/> n’eust fait que d’entrer, il alla heurter un petit coup à la porte de sa chambre. La suivante l’ayant entre-ouverte le reconnût aussi-tost, pour l’un de ceux à qui sa Maistresse avoit parlé dans la Foire, et se souvenant qu’elle luy avoit fait beaucoup d’accueil, elle luy ouvrit entierement. Clorinie le voyant prit un visage assez joyeux, et luy dit, certainement je vous estime ; vous estes homme de promesse. Il ne fit que luy respondre qu’il n’avoit garde de manquer à luy rendre ses devoirs le plutost qu’il pourroit, et en disant cecy, il s’inclina devant elle selon la mode du siecle, et comme elle eut fait aussi un pas en avant et non point davantage, il la baisa avec beaucoup d’humili<pb n="20"/>té ; ce que l’on apelle en France saluër une Dame. Elle se remit incontinent dans son poste, et la suivante presenta un siege à Polyandre au mesme temps, à quelques pas loin de sa Maistresse, ce qui se faisoit ou pour marque de grandeur, ou de peur qu’elle ne fust trop incommodée des soupirs et des transports des Amans. D’un traict d’œil Polyandre remarqua que la chambre estoit partagée fort judicieusement entre la lumiere et l’obscurité, et comment Clorinie avoit mesnagé le jour et les ombres à son avantage. Lors qu’il falut commencer l’entretien, considerant ce qu’il luy avoit oüy dire, et combien elle s’estimoit, il pouvoit penser que le vray moyen de luy <pb n="21"/> plaire estoit de luy donner toutes les loüanges imaginables : mais il craignoit qu’elle ne descouvrist possible par là qu’il avoit oüy quelque chose de ses entretiens familiers, par lesquels il avoit eu connoissance de ses sentimens. Il retrancha donc cette profusion d’Eloges, et se contenta de parler en cette sorte. Lorsque j’estois dans les Provinces esloignées, Madame, je regrettois extremément ce qui se void de rare et d’excellent à Paris, et je croyois en avoir une idée assez bonne pour en former un regret convenable à ce que j’avois perdu : mais maintenant que je joüis de vostre veuë, je trouve que je n’avois pas la moitié du ressentiment que je devois avoir. Plusieurs me disent la <pb n="22"/> mesme chose, repartit Clorinie : mais s’ils m’avoient desja veuë auparavant et vous aussi, pourquoy vous a-t’il esté possible à tous de partir, et qui est-ce qui vous a fait oublier ce que je vaux ? En cecy, dit Polyandre, vous ne pouvez réprendre que la foiblesse de nostre esprit, qui n’est pas capable de se former un portrait de vous, toutes vos beautez et vos perfections excellentes ; Tellement que pour vous bien connoistre, il vous faut voir vous mesme. Sans en disputer davantage, dit Clorinie, l’on peut connoistre à l’espreuve, ceux qui ont pour moy de veritables respects ; C’est pourquoy n’en parlons plus, car c’est une matiere si rebattuë, de parler de mes beautez et de mes perfections, soit <pb n="23"/> que j’en aye ou non, ce qui est le jargon ordinaire des hommes, que quoy que vous en puissiez dire, je l’ay desja oüy plusieurs fois, et quelque responce que j’y puisse rendre, je n’en puis aussi acquerir de gloire, pource que vous devez croire que j’ay eu bon loisir de l’estudier, et de m’y exercer en la faisant à plusieurs autres.</p>
<p>Ces responces qui partoient du fonds de son humeur, furent prononcées si brusquement, que cela faisoit voir qu’elle ne vouloit point alors s’amuser à repartir à Polyandre avec un abaissement affecté, comme elle faisoit quelquefois à d’autres hommes, afin qu’ils redoublassent leurs loüanges, ny qu’elle ne luy vouloit pas complaire quelque temps <pb n="24"/> pour faire un entretien de galanterie, d’autant que d’autres choses luy occupoient l’esprit : Il ne luy dit donc plus rien de ce sujet, sinon qu’en effet il estoit superflu de dire au Soleil qu’il estoit fort lumineux. Elle ne fit que sousrire à cecy, pour ne point faire une responce qui eust encore sa replique, et un moment apres changeant de discours la premiere, elle dit. Parlons d’autre chose ; il me semble que vous me promistes hier de m’aprendre des nouvelles de Musigene ; Je ne sçay à quel jeu je l’ay perdu ; Il y a plus d’un mois qu’il n’a entré ceans, quoy que je luy aye tousjours fait un fort bon accueil : Je m’estonnerois bien fort s’il pouvoit oublier tant de bons offices, et s’il <pb n="25"/> n’avoit pour moy que de l’ingratitude. L’on ne le sçauroit favoriser davantage que j’ay fait. Quand il a voulu lire ses Poësies ou sa Prose, j’ay fait assembler mes voisines et mes amies, et mesme j’ay eu soin d’avoir de la musique pour intermede de sa lecture, ce qui a donné beaucoup de lustre à ses ouvrages, et les loüanges que je leur ay attribuées par tout, leur ont aussi acquis beaucoup de credit. Cependant il ne vient point icy lors que j’ay affaire de luy : Je voudrois bien sçavoir s’il ne pût retrouver l’autre jour le portrait qui luy fut osté dans Luxembourg, par un homme qui, à ce que j’ay oüy dire, s’apelle Valere ; Ne m’en sçauriez vous rien dire ? Vous parlastes depuis au Poëte. Si ce <pb n="26"/> Valere a retenu ce portrait, quel dessein a-t-il ? Est-ce à luy qu’il apartient, et a t’il pris la peine de commander à quelque Peintre de le faire ? Je ne demande pas cela sans sujet ; Je croy y avoir quelque interest. Polyandre fut fort surpris de ce discours : pource qu’il devina que Clorinie s’imaginoit que c’estoit son portraict, qui avoit esté monstré dans le jardin de Luxembourg, comme en effet elle s’estoit mis cela dans sa fantaisie, par la seule croyance qu’elle avoit que chacun estoit amoureux d’elle, et que l’on pensoit plutost à la peindre que toute autre. N’ayant regardé ce portraict qu’à la haste, elle avoit peu y estre trompée. Mais s’il y avoit quelque ressemblance, ce <pb n="27"/> n’estoit que pour le poil, et en ce qui estoit des traits du visage elle n’estoit que fort legere, la grande jeunesse de Cephize n’ayant guere de raport à un visage de vingt-neuf ans . Cependant Clorinie se persuadoit que lors que Musigene luy avoit montré cecy, il l’avoit laissé tomber auparavant à dessein, [pour que] l’on le remarquast, et que c’estoit une partie faite exprés par le motif de quelqu’un, dont elle ne pouvoit expliquer l’intention. Ce qui avoit esté dit de ce portraict à la table d’Æsculan, n’estoit pas encore venu jusques à ses oreilles, mais quand elle en eust oüy parler, elle n’en eust voulu rien croire, tant elle avoit d’opiniastreté à soustenir ses visions. Ce qui la touchoit le plus <pb n="28"/> en cecy, c’est qu’elle eust voulu sçavoir si Valere estoit du nombre de ses Amans, et jusques à quel excés sa passion l’avoit porté. Elle avoit bien oüy dire qu’il avoit enlevé Cephize, mais elle avoit aussi-tost apris la fausseté de cette nouvelle, et qu’il avoit servy seulement à la conduire en religion. Elle ignoroit le reste de ses avantures, quoy que cela fust connû de plusieurs, d’autant qu’elle ne pensoit guere qu’à ce qui la concernoit, et croyoit qu’il n’estoit pas incompatible, qu’un homme ayant eu une legere passion pour une fille, qu’elle n’estimoit estre que du commun, quoy qu’elle fust des plus belles du siecle, en eust apres une tres-forte pour elle. Polyandre la voulant laisser dans <pb n="29"/> des erreurs où elle se plaisoit , luy dit qu’il ne sçavoit pas ce que le portraict estoit devenu, et ce qu’en avoit fait Valere ; que Musigene ne l’avoit point rencontré depuis, à ce qu’il croyoit, mais qu’il luy diroit qu’il s’en informast plus amplement, et qu’il fust aussi plus soigneux à l’avenir, de visiter celle qui luy faisoit l’honneur de se souvenir de luy. Clorinie luy repartit qu’elle luy en auroit obligation, et quoy qu’elle ne se repentist gueres de ce qu’elle luy avoit dit, elle adjousta par civilité, qu’elle le prioit d’excuser la curiosité d’une femme.</p>
<p>Pour témoigner davantage quelles estoient les fantaisies, elle poursuivit ainsi ; Il y a tant au<pb n="30"/>jourd’huy de ces Amoureux de portraits, et de ces chercheurs de visages, qui ne pouvans parvenir à l’affection d’une Dame, se veullent contenter de son image telle qu’elle puisse estre, que j’en trouve presque en toute sorte de lieux. Un jeune homme faisoit semblant un jour d’escrire les beaux passages d’un sermon dans une Eglise ou j’estois, et je me doutay bien qu’il faisoit mon crayon dans ses tablettes. Une autrefois que j’estois en conversation chez une Princesse, il y avoit là son Maistre d’Hostel qui sçavoit peindre, lequel estoit à un coin de la chambre, et ne cessoit de me regarder, et de tracer apres quelque chose sur un porte-feuille avec la plume ou le pinceau : Il <pb n="31"/> estoit encore fort aysé à juger, à quel ouvrage il travailloit. Je ne dis mot pourtant à ceux-là ; mais en ce qui est des Peintres qui font quantité de tableaux pour diverses personnes, je ne souffrirois pas qu’ils commissent un tel larcin ; J’évite mesmes de les aller voir, d’autant que je sçay qu’ils font un portrait sans que l’on y prenne garde, ou qu’ils reçoivent vostre idée pour y travailler apres vostre départ ; et c’est quelquefois pour donner cecy à des Amans à qui l’on voudroit bien que ce present ne fust point fait. Il y en a aussi qui font un amas de portraits de toutes les Dames de la Cour, pour les vendre à de gens[sic, vérifé reprint, faire une correction « des » gens ?] qui en dressent aujourd’huy des cabinets . Je sçay des Seigneurs <pb n="32"/> de haute qualité qui ont cette passion, et mesme qui suplient tres-instamment les belles femmes qu’ils voyent, de souffrir que l’on les peigne, croyant les honorer beaucoup de garder leur peinture : Mais pour moy je les remercie bien fort de cét honneur. Je baise les mains à leur civilité. Je n’ayme pas à me voir en si grande compagnie. Ces gens-là veulent possible faire croire qu’ils sont comme ces Chevaliers errans, qui ayans vaincu tous les autres dans un tournoy, emportoient leurs escus avec les portraits de leurs Maistresses ; Je ne veux pas que le mien serve ainsi à eriger un faux trophée .</p>
<p>Lors qu’elle eut dit cecy avec une grande affetterie, Polyandre <pb n="33"/> luy respondit en bref, qu’elle avoit raison d’estre de cette humeur, puis que quiconque avoit vû sa vraye image, ne devoit faire estat que d’elle seule ; et comme il vouloit continuer ce propos, elle l’interrompit pour luy dire ; Qu’à n’en point mentir rien ne la rendoit ennemie des portraits, sinon qu’il luy sembloit que l’on n’avoit jamais pû faire le sien comme il faloit, et qu’encore qu’il y eust beaucoup à reprendre, l’on ne laissoit pas de dire ; C’est le portrait de Clorinie, et ceux qui ne l’avoient jamais veuë en personne, la prenoient pour autre que ce qu’elle estoit. Polyandre jugeoit par là qu’elle croyoit que l’on ne pouvoit jamais donner tant de beauté à son portrait com<pb n="34"/>me elle en avoit effectivement, Et neantmoins il sçavoit qu’elle s’estoit fait peindre quantité de fois par plusieurs Peintres, pour esprouver celuy qui y reüssiroit le mieux ; Elle avoit aussi un tableau dans sa chambre dont le rideau estoit à demy tiré, qu’il ne creut point estre un autre portraict que le sien, et il eut bien la hardiesse de luy dire qu’il s’imaginoit que c’estoit là un des essais que l’on avoit faits pour son visage. Cecy fut dit d’une telle façon, que l’on remarquoit qu’il eust fort desiré, que la Suivante qui estoit là aupres, en tirast le cordon pour le descouvrir, et mesmes elle pensa y porter la main : Mais Clorinie dit aussi-tost : Mon Dieu ne le regardez point aujourd’huy ; J’ay <pb n="35"/> oublié d’y faire mettre toute ma ressemblance. Je sçay bien, Madame, reprit Polyandre, qu’il ne parle pas comme vous ; Que ses yeux ne brillent pas comme les vostres, et qu’enfin il ne sçauroit avoir les graces qui ne se peuvent peindre. Ce n’est point tout cela, repliqua Clorinie en sousriant, je voy bien que vous en voulez aprendre la verité ; C’est qu’il n’a pas maintenant des mouches de pareille figure et grandeur, et en méme place que sont les miennes. Bellaure qui a la charge d’y en changer tous les jours, n’en a pas eu le loisir aujourd’huy, ou au moins elle ne l’a pas voulu prendre. C’est grand cas  ; Il faudroit que je fisse tout moy-mesme. Cependant quoy que cecy semble <pb n="36"/> peu de chose, comme cela accompagne fort bien l’air du visage, cela ne contribuë pas peu à la ressemblance.</p>
<p>Polyandre ayant apris d’elle cette galante maniere de parer un portrait, connust d’autant plus qu’elle estoit idolastre d’elle-mesme et de ce qui la representoit . Il avoit desja oüy dire que toutes les fois qu’elle se faisoit faire quelque deshabillé , elle faisoit effaçer l’habit de son portrait pour y peindre le nouveau, ou bien elle faisoit faire un autre portraict tout entier : Mais le changement journalier des mouches estoit d’une plus haute invention. De vray sa suivante n’estoit pas assez instruite aux Mathematiques, pour se servir du compas, afin d’observer l’esgale <pb n="37"/> distance des mouches de son visage, et de celles de son tableau ; Et puis il eust esté à craindre que la main luy vacillant, elle n’eust esborgné sa Maistresse, ou au moins qu’elle n’eust esgratigné ou effleuré sa peau delicate ; tellement qu’il est croyable qu’elle prenoit plutost ses mesures avec un filet doucement manié. Polyandre en avoit cette croyance, et nonobstant les curiositez que l’on gardoit pour ce portraict, il cherchoit quelque subtil raisonnement pour persuader à Clorinie qu’en quelque estat qu’il fust, rien ne la devoit empescher de le faire voir, et que la dissemblance qu’il y trouveroit faute de mouches seroit facilement excusée. Mais ses premieres paroles furent <pb n="38"/> interrompuës, par la venuë de Cleobule et de Melinte son amy, homme de fort gentil esprit, et fort entendu aux Sciences les plus agreables lequel il amenoit en ce lieu pour la premiere fois. Clorinie l’aiant receu courtoisement, ces deux hommes prirent place aupres de Polyandre, qui témoigna à Cleobule, qu’il estoit ravy de ce qu’ils se trouvoient là ensemble, quoy que leur rendez-vous eust esté incertain ; mais incontinent ils se retournerent vers Clorinie, sçachant bien que les loix de la civilité les obligeoient à l’entretenir principalement. Pour elle regardant Cleobule, elle luy dit ; Je voudrois que vous eussiez esté icy avant hier, vous qui estes des Sçavans et des curieux de Pa<pb n="39"/>ris, vous eussiez veu le grand Theophraste qui a trouvé les plus beaux secrets, dont l’esprit de l’homme soit capable, et dont la Science merveilleuse donne sujet d’entretien aux meilleures compagnies. Que fait-il donc ? Madame, dit incontinent Polyandre. Vostre absence, repartit Clorinie, vous excuse de ne sçavoir pas encore cecy : Non seulement il promet de conserver la santé, et de la rendre quand elle est perduë : mais aussi de resusciter les morts, et de rendre la vie si longue qu’elle en sera ennuyeuse. La conservation et la restauration de la santé, dit Polyandre, se peuvent faire naturellement, mais pour la resurrection, nous la tenons impossible, <pb n="40"/> à tout autre qu’au supreme Autheur de la Nature. Quant à rendre la vie si longue qu’elle en soit ennuyeuse, ce ne seroit donc pas la rendre pleine de santé, et de toute sorte de prosperitez. Je voy bien, repartit Clorinie, que vous estes de nos Critiques, qui s’attachent par trop aux paroles ; L’on entend ressusciter, quand un malade est creu mort et que l’on le remet sur pied en peu de jours ; Et pour l’ennuy de la vie dont je parle, à cause de sa longueur, il n’est dit que par figure de langage, si ce n’est que l’on vueille entendre que les Ames justes et sainctes, se voyant si long-temps retenuës dans la prison du corps, souhaittent leur liberté, pour joüir des delices d’une autre vie plus assurée ; <pb n="41"/> Au reste il ne faut pas prendre garde de si pres, à ce que disent des femmes comme moy, qui n’ont pas estudié comme vous autres hommes.</p>
<p>Polyandre connût à ces mots, que Clorinie ne souffroit pas volontiers d’estre reprise. Il ne luy voulut donc plus contrarier d’avantage, et se servant d’une adresse, qui est ordinaire à ceux qui se veulent bien maintenir aupres des Dames, il témoigna que ce qu’il luy avoit dit, n’estoit que pour luy donner matiere de parler, et qu’il ne laissoit pas d’admirer toutes ses paroles. Je vous asseure, Madame, continua-t’il, que ce que vous dites n’est pas seulement à la gloire de cet homme que vous nous vantez, mais <pb n="42"/> que vous monstrez par là les subtiles pointes de vostre esprit, qui penetrent dans toute sorte de connoissances, et font voir que vous ne proferez aucun mot qui ne soit assorty excellemment de toutes les forces de la raison. Ceux qui douteroient de cette verité, nous donneroient à connoistre que cela viendroit de leur aveuglement, non point par la faute des lumieres que vous leur communiquez. Vous estes toujours vous mesme, dit Clorinie, c’est à dire un agreable flatteur. S’il n’y a rien dedans vostre province qui merite de la flatterie, vous n’en avez point pourtant perdu la coustume, [par] manque d’exercice. Mais achevons ce que nous avions commencé, et que <pb n="43"/> vous serez aussi aise d’aprendre que les autres. Ce Theophraste que j’exalte, ne promet pas seulement de guerir toutes nos maladies mais de donner de la beauté aux femmes qui n’en ont jamais eu, et de la conserver à celles qui en ont, aussi long temps que leur vie ; Il promet aussi de faire des perles, des Saphirs et des Diamans qui auront plus d’éclat que ceux que la nature produit, et de plus, de transmuer les metaux les plus vils en argent ou en or ; Tellement qu’à ce compte-là, il doit estre le distributeur de la santé, de la beauté, et de la richesse, qui sont des dons fort estimez, et l’on dit mesme qu’il y adjouste les honneurs et toute autre sorte de bonnes fortunes.</p>
<p><pb n="44"/> Alors Cleobule qui avoit l’esprit trop libre pour ne point contredire à cette femme, quand elle s’esloignoit de la raison et de la verité, et ne se soucioit point d’estre dans les complaisances de Polyandre, luy parla en cette sorte. Vous ne prenez pas garde, Madame, qu’il y a souvent un grand espace entre la promesse et l’effet ; Ce n’est point une chose convainquante pour nous faire estimer vostre Theophraste, de nous dire qu’il promet tant de merveilles : Il faudroit monstrer qu’il les fait. L’on ne manque jamais dans Paris de ces prometteurs, qui taschent d’attraper quelqu’un par leurs belles promesses. Je vous ay desja dit autrefois, que je n’adjoustois guere de foy à celuy-cy ; <pb n="45"/> Neantmoins ce que j’en disois alors, n’estoit fondé que sur la croyance commune que l’on a de tels hommes, apres une espreuve diverse de leurs fourbes. Mais il faut que je vous declare que maintenant j’ay une particuliere instruction touchant celuy dont nous parlons, que je sçay estre un aussi grand imposteur qu’il en fut jamais. Voila d’estranges paroles ! dit Clorinie ; je dy que Theophraste promet beaucoup de merveilles, mais je sçay aussi que l’on luy en a veu faire. Irez vous contre le sentiment de tant de personnes judicieuses ? Comment et de qui avez vous apris ce que vous sçavez de luy ? Mon Autheur n’est pas loin, respondit Cleobule, ayez la patience d’escouter ce que <pb n="46"/> Melinte m’a desja raconté, et vous sçaurez apres quel est le personnage que vous vantez. L’histoire en est agreable et digne de vostre attention. Je consens, dit Clorinie, que Melinte nous raconte tout ce qu’il luy plaira de cecy ? j’ay une si bonne opinion de luy, que je croy qu’il ne peut rien dire qui ne soit fort à propos, et fort capable de nous divertir et de nous instruire. Je veux bien vous faire cette narration, Madame, repartit Melinte ; mais c’est à la charge que vous n’en concevrez point de haine contre moy, pour vous avoir raporté la vie de celuy que vous loüez tant, puis que je ne le feray que pour vous obeïr, et que je ne m’esloigneray point des bornes les plus estroi<pb n="47"/>tes de la verité ; Aussi bien sera-t’il en vous de croire ce que je diray ou de le mépriser. Cependant je vous asseure que je ne raporteray rien qui ne m’ait esté dit par des gens dignes de foy, et dont je n’aye veu la confirmation moy-mesme, n’ayant pas creu à mes oreilles sans le témoignage de mes yeux.</p>
<p>Ainsi Melinte s’accordoit à ce que l’on desiroit de luy. Un autre que luy eust peu estre surpris, de ce que presque aussi-tost qu’il estoit arrivé en ce lieu pour sa premiere visite, l’on l’obligeoit de conter une histoire ; Mais comme il se sçavoit parfaitement démesler de toute sorte d’entretiens, il crût que c’estoit luy faire honneur de ne vouloir plus écou<pb n="48"/>ter que luy seul. Il parloit avec tant d’asseurance, que l’on s’attendoit qu’il raconteroit quelque chose de beau et d’extraordinaire ; Tellement que l’on le sollicita de commencer, et lors que Clorinie eust promis qu’elle luy presteroit une aussi favorable audience qu’aucun autre, il fit sa narration de mesme sorte que la voicy.</p>
<p>HISTOIRE D’HELIODORE ET D’ARTEPHIUS.</p>
<p>LE GRAND Theophraste dont plusieurs parlent aujourd’huy dans Paris sans le connoistre, n’est autre que celuy que l’on y a veu autrefois sous le nom d’Heliodore, lors <pb n="49"/> qu’il se méloit d’un semblable mestier, et mesme avec plus d’apareil qu’il ne fait aujourd’huy ; Que si ses promesses sont plus grandes, c’est qu’il a possible trouvé des finesses plus subtiles pour en abuser les hommes . Estant besoin d’abord de parler de son origine, nous dirons qu’elle est si basse que l’on ne sçauroit asseurer qui ont esté ses parens ; Mais il croid avoir cela de commun avec plusieurs grands hommes, que l’on croyoit presque autrefois avoir esté envoyez du Ciel ; Quant à son éducation, il n’y a pas aparence qu’il ait employé beaucoup de temps aux estudes, veu qu’il se vante mesme que tout ce qu’il sçait n’est rien qu’une Science infuse, comme s’il estoit un homme à pro<pb n="50"/>pheties et à revelations ; Toutefois l’on a observé dans sa jeunesse qu’il taschoit au moins de se rendre sçavant par le desir ; mais que ne pouvant rien comprendre aux meilleurs livres, il ne s’adonnoit qu’à la lecture des plus communs, et dont la doctrine estoit moins certaine ; tellement qu’il se trompoit luy mesme avant que de tromper le[s] autres. Il adjoustoit foy à tout ce qu’il lisoit dans des Livres tels que ceux des secrets attribuez à Albert le grand, et des secrets de Wecher, et de la Magie naturelle de Porta  ; Il s’imaginoit qu’il y eust des pierres et des herbes qui rendissent bien disant et fortuné en les portant sur soy, et d’autres qui rendissent invincible ; Que l’on <pb n="51"/> pouvoit faire monter un œuf au haut d’une pique l’ayant vuidé et remply de rosée , Que l’on pouvoit composer une pierre qui s’allumoit par la salive, et mille autres bagatelles, dont il ne faisoit que des experiences vaines, Voyant la difficulté ou plutost l’impossibilité de ces choses, il pensa qu’il les falloit laisser, puis qu’aussi bien elles n’estoient que curieuses sans estre utiles ; Et lisant dans les mesmes livres par quel moyen l’on pouvoit changer le plomb ou l’argent en or, il creût alors que c’estoit là des secrets plus dignes de son aplication ; Mais il fit des espreuves de tout cela, sans qu’il luy en arrivast autre chose que la perte de son temps et de son argent, jusqu’à <pb n="52"/> ce qu’enfin il se trouva avec des gens qui se mesloient non seulement de la Chymie vulgaire pour extraire des eaux, des sels, des huyles, et des teintures, de tous les corps, tant vegetatifs que sensitifs, mais qui avec cela cherchoient ce qu’il y avoit de possible pour la melioration des metaux et leur transmutation, ce que l’on apelle vulgairement la Pierre Philosophale ; ceux-cy n’estans pas simplement nommez Chymistes, mais Alchymistes, comme par excellence. Ils luy dirent que la verité de leur art, n’estoit pas si facile à rencontrer comme il avoit pensé, et que les Autheurs ausquels il s’estoit adressé, n’estoient que des conteurs de bourdes ; Qu’il y en avoit <pb n="53"/> d’autres plus seur[s], lesquels de vray avoient parlé fort obscurement, mais qu’il ne faloit pas aussi que ces mysteres fussent divulguez aux prophanes ; Que l’on ne pouvoit faire aucun progrez sans deschiffrer ces Enigmes, et que si l’on vouloit estre sçavant en toutes ces matieres, il faloit voir les douze portes d’Alchimie, la Turbe des Philosophes, la parole delaissée de Bernard Trevisan, le desir desiré de Nicolas Flamel, les trois Principes du Cosmopolite , et quantité d’autres Traitez qu’ils luy indiquoient. Il rechercha depuis ces livres là avec soin, mais la pluspart estant Latins, il eut besoin de s’en faire expliquer tous les mots, à quoy luy servit grandement un valet de college, avec le<pb n="54"/>quel il s’estoit associé ; Toutefois sçachant la signification des mots, il n’eut pas moins de peine à en trouver le sens, de sorte que jamais il ne fust venu à bout de son dessein, s’il n’eust fait acquisition de l’amitié d’un sçavant homme, qui se faisoit nommer Artephius, lequel se vantoit de sçavoir mieux que tous les autres, ce que c’estoit que le grand œuvre des Philosophes  ; De quelle maniere l’on y devoit travailler ; comment il falloit composer un fourneau, quels devoient estre les vaisseaux, quelle estoit la matiere que l’on devoit prendre, et quel le feu . Heliodore avoit pres de quarante ans, lors qu’il fit cette bonne rencontre, de laquelle il disoit que Dieu l’avoit favorisé <pb n="55"/> pour le recompenser de tant de peines qu’il avoit souffertes. Les voila donc liez d’une affection extréme, Artephius et luy. Heliodore prit dessein de mettre entre les mains de ce cher amy, tout ce qu’il avoit amassé de bien jusques alors, non pas tant de la succession de son pere ou de sa mere, qui devoit estre peu de chose, que de certains petits trafics qu’il avoit faits de coquilles, rocquailles, medailles contrefaites, et tableaux relavez . Le Docteur ayant receu ses petits deniers pour mesler avec les siens, luy promit de faire multiplier ce grain, non seulement au centuple, mais à l’infiny. Ils allerent ensemble par la France, ne demeurans que trois mois dans une ville, et quelque<pb n="56"/>fois qu’un dans une autre ; afin que s’ils commettoient quelque fourbe, et si quelqu’un se trouvoit mal de s’estre servy d’eux en quelque chose, l’on eust peine à en tirer raison. Leur profession ouverte estoit de Medecine Spagyrique, promettans de guerir toutes les maladies que les Medecins ordinaires tenoient incurables ; et quoy qu’ils ne donnassent presque qu’un mesme remede à tous maux, pour avoir plustost fait, leur temerité fut si heureuse qu’il s’en trouva quelques-uns de gueris par hasard, aussi bien que si c’eust esté par Science, et tandis que la renommée publioit la guerison d’un seul homme, la terre du Cimetiere en couvroit cent autres qu’ils avoient <pb n="57"/> tuez. Heliodore ne traitoit pas tousjours d’égal avec Artephius. Il ne faisoit pas alors le sçavant, pource qu’aussi ne l’estoit-il pas ; Ce n’estoit qu’à son superieur de donner les supremes conseils, ne bougeant de la maison pour attendre ceux qui le venoient consulter comme un Oracle : mais Heliodore allant par les ruës, et dans les maisons, faisoit le Courtisan et l’homme de compagnie, ce qui luy servoit grandement, en ce qu’il apprenoit les secrets des uns et des autres, tant pour les infirmitez ausquelles plusieurs estoient sujets, que pour toutes les affaires de leur famille, ce qu’il escoutoit attentivement, lors que l’on en parloit, sans faire semblant d’y prendre garde, et il revenoit <pb n="58"/> apres raporter le tout à son associé. Cela estoit cause que lors que la pluspart des habitans d’une ville venoient voir Artephius, pour luy demander du remede à quelque mal, auparavant qu’ils eussent ouvert la bouche pour luy en parler, il leur disoit quelquefois qu’il sçavoit bien qu’ils venoient là pour une telle chose, ce qui les surprenoit merveilleusement. De plus, il disoit aux uns je connoy que ce qui nuit à vostre poulmon, ce sont les desbauches frequentes que vous faites, ne bougeant tous les jours des cabarets, et prenant aussi trop d’exercice au jeu de la boule et de la paulme [.] Il soustenoit aux autres que la chaleur de leur foye procedoit de ce qu’ils se mettoient souvent en co<pb n="59"/>lere contre leurs femmes ou contre leurs parents et leurs voisins, et qu’ils poursuivoient des procez avec trop d’ardeur . Ces hommes qui reconnoissoient ces choses pour vrayes, l’estimoient un grand Prophete, et ne doutoient point qu’il ne reüssist à la cure de leurs maladies, aussi bien qu’à en connoistre la cause, et que tous ses remedes ne fussent certains, tellement que l’on y couroit à la foule ; et pource que l’on croyoit qu’il découvrist toutes les choses cachées, les simples gens venoient aussi à luy comme à un devin, afin qu’il leur dist où estoient les hardes que l’on leur avoit desrobées, et quelques-uns l’interrogeoient sur leur bonne ou mauvaise fortune.</p>
<p><pb n="60"/> Cela l’obligea en quelques lieux à faire le Chyromancien, l’Astrologue et le Magicien, afin de ne point perdre l’occasion de gagner de l’argent et du credit. Il regardoit les lignes des mains pour en presager l’estat de la vie, et quelque-fois il demandoit l’heure de la naissance pour en dresser une horoscope , mais lors qu’il predisoit des mal-heurs à de certaines personnes, qui en effet vivoient d’une maniere à n’avoir jamais de bon-heur, il les consoloit en les asseurant qu’il avoit la puissance de destourner ces desastres, et adjoustant fourbe sur fourbe, il leur disoit que si les Astres qui president à la naissance des hommes ne leur distribuoient point des influences qui les pussent rendre ri<pb n="61"/>ches, honorez et aimez de chacun, mais d’autres qui operoient le contraire, il avoit des secrets infaillibles pour corriger ce deffaut, qui estoit de graver des anneaux et des tables, ou former de petites statuës et images sous d’autres Astres plus propices au nom de celuy qui vouloit se rendre bien fortuné et accomply en toutes choses ; et qu’il n’avoit qu’à les porter sur soy pour en ressentir l’effet. Ainsi il mettoit en reputation, les resveries des Talismans et figures Astrologiques. Afin que rien ne luy manquast pour se rendre un des plus celebres imposteurs de la terre, il parloit aussi incessamment des effets merveilleux de la poudre et de l’unguent de sympathie, qu’il disoit avoir faits <pb n="62"/> sous de certaines constellations, qui guerissoient les playes estant seulement apliquez sur le sang qui estoit à la chemise du blessé . Beaucoup de gens achetoient de cette poudre de sympathie et de ses Talismans, et quoy qu’ils ne fussent pas faits avec toutes les circonspections que quelques Autheurs enseignent, et dont il parloit luy-mesme, cela servoit autant que ceux que les plus superstitieux peuvent faire, puis que les uns et les autres n’operent pas tousjours comme l’on se persuade, et que c’est quelque hasard qui est cause que l’on y adjouste foy. Ce trompeur avoit un artifice pour ne point courir de risque dans ses mensonges, en ce qui estoit de ses images Astrologiques ; C’est qu’il <pb n="63"/> disoit qu’il faloit du temps pour vaincre les mauvaises fortunes d’un homme, et qu’un nouvel Astre auquel il se sousmettoit, n’avoit pas si tost surmonté les premiers qui s’estoient acquis un Empire sur luy dés l’heure de sa naissance, de sorte qu’auparavant que les biens qu’il promettoit fussent obtenus, ou que l’esperance en fust perduë, il avoit le loisir de desloger des villes, où il avoit fait luy-mesme toute la fortune qu’il avoit à y esperer, ayant tiré la moüelle de la bourse de tous les credules et curieux.</p>
<p>Sa plus utile aplication estoit tousjours neantmoins de traitter des malades, en quoy Heliodore commençoit de luy ayder ; Pour <pb n="64"/> ne point manquer de trouver des gens qui eussent besoin de remedes, ils s’aviserent d’aller aux endroits où il y a des eaux mineralles promettans de guerir les maux où la boisson ny les bains ne profitoient de rien ; Mais parce que les habitans des lieux, et principalement les hosteliers qui gagnent là leurs vies avec les personnes infirmes, craignoient qu’ils ne voulussent faire perdre à chacun la bonne opinion que l’on avoit des eaux de leur contrée il y en eut dans un certain Bourg qui firent complot un jour de les assassiner, ce qui leur fut raporté, tellement qu’ils changerent adroittement de langage, et asseurerent seulement qu’ils sçavoient composer des medecines <pb n="65"/> excellentes pour preparer les corps à ressentir la vertu des eaux que l’on prenoit en ces lieux-là, enquoy l’on ne trouva point tant à reprendre. Il ne leur fut pas deffendu de dire aussi qu’ils avoient des remedes infaillibles, pour quantité d’autres maladies qui n’estoient pas de celles pour lesquelles l’on va aux eaux ; de sorte qu’ils faisoient mesme qu’il venoit là une plus grande affluence de peuple qu’auparavant, soit pour prendre des eaux par leur conseil, et apres s’estre purgé de leur ordonnance , soit pour avoir recours à leur seul remede, si bien qu’à ce compte là les hosteliers leur devoient encore de reste.</p>
<p>Estans une fois à Bourbon  où ils avoient ainsi la presse, ils vou<pb n="66"/>lurent faire des coups de maistres, en ce lieu celebre où tant de gens de condition se treuvent, pour acquerir une haute estime. Ils firent les hommes de consequence et les genereux, et lors qu’ils avoient distribué leurs drogues, ou donné des receptes par escrit, si l’on leur presentoit de l’argent, ils disoient qu’ils n’en prenoient point ; Qu’ils exerçoient la medecine gratis, ne voulant point vendre les graces que Dieu leur avoit faites, de les rendre capables d’aporter de la guerison aux maladies les plus desesperées ; Que toutefois si les personnes aisées avoient de la charité pour les pauvres, ils avoient une boëste ou l’on pouvoit mettre ce que l’on voudroit, chacun selon ses facultez, afin que cet argent estant <pb n="67"/> amassé l’on en pust acheter des drogues, des linges, des vivres et des habits, et autres choses necessaires pour plusieurs malades qui leur venoient de tous les villages circonvoisins. Là dessus ils presentoient un petit coffre qui avoit une ouverture par le haut comme un tronc d’Eglise, dans lequel les personnes de qualité ne pouvoient refuser de mettre quelque grosse piece, ayant oüy que cela devoit estre employé à de bonnes œuvres . Artephius et Heliodore, n’oublioient pas aussi de dire souvent, Monsieur tel, ou Madame telle laisserent tomber l’autre jour là dedans, plus de vingt pieces d’or de bon compte. O les charitables gents que ce sont. Ils mentoient souvent en cecy, pour une partie <pb n="68"/> ou pour le tout, et neantmoins ils ne laissoient pas d’exciter par ce moyen la liberalité de chacun. Avec cecy pour donner bonne opinion de leur franchise et de leur prud’homie, ils disoient que lors qu’ils auroient amassé une bonne somme, ils ne pretendoient pas la distribuer par leur seul advis, et qu’ils s’en raporteroient aux principaux de la ville, entre les mains desquels ils avoient desja mis la clef du coffre ; Mais comme bons fourbes qu’ils estoient, ils avoient pardevers eux une autre clef, pour ouvrir ce coffre quand ils voudroient, afin de le vuider de temps en temps eux mesmes, et n’en point donner la peine à un autre. Il n’y eut qu’au jour de leur départ qu’ils firent <pb n="69"/> venir le Juge, et ayant ouvert le coffre avec luy, ils y trouverent environ cent francs , dont en sa presence ils firent quelques aumosnes à de pauvres malades seulement pour les nourrir, et le reste leur demeura pour employer en des medicamens dont ils disoient avoir affaire. L’on croyoit bien que leur queste avoit esté plus grosse, mais l’on n’en parla point davantage, la pluspart des gens d’autorité s’en estant allez pource que la saison des eaux estoit passée. Ils avoient attendu ce temps exprez, afin que ceux qui sçavoient combien d’argent ils avoient mis dans leur coffre, n’eussent point la curiosité de rechercher ce qu’il estoit devenu. Or ils avoient fait quantité de connois<pb n="70"/>sances en ce lieu, et non seulement ils y avoient acquis la reputation de grands Medecins, mais de parfaits Chymistes. Il ne faut pas oublier qu’au temps qu’il y avoit là force Seigneurs et Dames et autres personnes remarquables, ils avoient dressé dans une chambre, deux ou trois petits fourneaux et autres receptacles où ils faisoient plusieurs operations Chymiques, et pour estre estimez sçavans dans cét art, ils ne parloient que de solution , de coagulation , corrosion , amalgamation , calcination , reverberation , sublimation , rectification, circulation  et congelation  ; composans aussi des verbes des mesmes mots, comme de dissoudre, coaguler, corroder, amal<pb n="71"/>gamer, et ainsi du reste . Les personnes du commun estoient estonnées de ce langage qui leur estoit tout nouveau, et la veüe de quelques phioles et boëttes où ils serroient divers ingrediens, ne les tenoient pas moins en admiration. Pource qui estoit des plus considerables et de ceux à qui ils vouloient persuader qu’ils leur communiquoient des choses qu’ils ne manifestoient pas à tout le monde, ils les menoient dans un cabinet à part où ils leur faisoient voir un petit feu de lampe, dont la chaleur reverberée alloit donner contre un vaisseau de verre, dans lequel l’on voyoit diverses couleurs éclatantes. Ils disoient que c’estoit là l’œuf Philosophique, dans lequel reposoit le ger<pb n="72"/>me de la vie, et la Medecine supreme, capable de purger les deffaux de tous les corps ; tellement qu’ils promettoient que quand elle seroit accomplie, ce qui devoit estre au plus tard dans ving-cinq ou trente jours, elle seroit capable de garentir les corps humains de toutes maladies, et d’oster aux metaux imparfaits toutes leurs impuretez et leurs deffaux pour les changer en vray or ; et en monstrant cecy, dont ils devoient faire part à tous leurs amis ; et tenant ces beaux discours, ils sembloient soulager les malades de leurs maux, et au moins ils enrichissoient plusieurs personnes par esperance.</p>
<p>Lors qu’ils eurent ployé bagage à Bourbon, ils se proposerent <pb n="73"/> donc d’aller visiter quelques-uns de ceux qu’ils avoient infatuez de leur fausse doctrine. Entre autres ils se promettoient beaucoup de Byrsan, qui estoit un Seigneur fort riche, qu’ils allerent trouver dans son chasteau à trente lieuës de là. Ils luy disoient, qu’il leur avoit rendu tant de témoignages de bonne volonté, qu’aiant veu leur ouvrage accomply en un poinct, ils avoient voulu commencer à luy en faire part ; Qu’il estoit déja capable de remedier aux imperfections des metaux, comme ils luy en monstreroient l’experience, et qu’il ne restoit plus qu’à le rendre propre à remedier aux infirmitez humaines, jusques à pouvoir remettre un homme de qua<pb n="74"/>tre-vingts ans dans la vigueur d’un homme de trente, ce qui estoit le plus mal-aysé, d’autant que les corps humains estoient plus nobles et plus delicats que ceux des metaux, et que leur dessein estoit de travailler à cela desormais. Ce Seigneur qui avoit des biens à suffisance, et ne manquoit que de santé, eust bien souhaité de voir l’accomplissement de leur secret ; il prisoit moins la puissance de faire de l’or, dont il eust pourtant esté fort aise de voir des preuves. Ils s’offrirent à luy en donner le passe-temps, et ayans mis un creuset sur des charbons allumez avec de l’estain, du plomb et du vif argent dedans, ils y jetterent trois grains d’une certaine poudre qu’ils disoient estre capable d’une <pb n="75"/> grande multiplication ; mais en touchant souvent au feu et le rattisant, ils mirent des charbons pardessus le creuset, entre lesquels ils en glisserent un au milieu duquel ils avoient en chassé de l’or qui tomba incontinent, et lors que tout le vif argent fut passé en fumée, ce noble metal se fit parestre plus que les autres. Byrsan creut effectivement qu’ils avoient esté transmuez par le moyen de la poudre. Il admira cecy, et soit par curiosité, soit par avarice, il fut tenté le lendemain de demander de cette poudre à ces Docteurs, comme ils se preparoient à le quiter. Artephius luy monstra un papier où il n’y en avoit pas vingt grains, et luy dit que c’estoit tout ce qui leur en restoit, pource qu’à la pre<pb n="76"/>miere fois, ils n’en avoient pû faire beaucoup, mais que neantmoins ils luy donnoient cela librement, d’autant qu’ils en referoient desormais en quantité : Toutefois ils tesmoignerent qu’il y avoit quelques frais à faire auparavant cecy ; Et specialement pour travailler au souverain remede des infirmitez humaines, et qu’ils ne seroient pas faschez que ceux qui en attendoient du secours y contribuassent de leur part. Byrsan s’imaginant que cela estoit raisonnable leur offrit cinquante pistoles pour son avance, qu’ils refuserent d’abord, disans que ce n’estoit pas de luy qu’ils en vouloient prendre estans trop asseurez de sa franchise. Enfin s’en estans fait prier deux ou trois fois, ils laisserent <pb n="77"/> couler ces pieces dans leurs mains, et de là les porterent dans leur poche, et s’en allerent apres fort contens. Ils passerent en d’autres lieux où ils firent de semblables tromperies, soit avec des charbons creusez, où il y avoit de l’or, soit avec une verge de fer au bout de laquelle ils en avoient caché pareillement ; et de tous costez ils remporterent de l’argent par leurs artifices, qui estoient assez subtils, car faisant croire qu’ils donnoient tout ce qu’ils avoient alors de poudre transmutative, ils mettoient hors de soupçon ceux qui eussent peu dire qu’ils n’avoient plus que faire que l’on leur donnast rien, puis qu’ils avoient tant d’or qu’ils vouloient ; Et d’ailleurs promettans aux ma<pb n="78"/>lades un autre grand secret touchant leur guerison, et pour le recouvrement de la jeunesse, cela estoit capable d’attirer leurs liberalitez dans l’attente de ce grand bien, qu’ils tenoient mesme pour asseuré, par leur premiere épreuve du changement du plomb en or. Voyla comme cette fourbe estoit bien concertée, mais ceux qui avoient eu de leur drogue s’estans apres enfermez dans leur cabinet, avec du feu et des creusets, perdirent leur temps en vain, et consummerent leur plomb et leur poudre sans rien faire qui leur pleust, ce qui fit croire aux plus fins qu’ils avoient esté trompez, et aux autres qu’ils avoient peut-estre failly à quelque circonstance. Il y en eut qui voulurent faire <pb n="79"/> courir apres les imposteurs et les deferer à la Justice, les autres penserent qu’il valoit mieux se taire pour ne se point exposer à la risée du peuple.</p>
<p>Les faux Docteurs se retirent fort hardiment à Paris, où ayant loüé une belle maison dans les Fauxbourgs, ils voulurent faire profession ouverte de Chymie. Byrsan estant venu à la Cour alors, et sçachant où ils estoient, les alla trouver pour se plaindre de ce que la poudre qu’ils luy avoient laissée n’avoit point eu d’effet ; Mais Artephius qui estoit un des plus grands matois de la terre, l’ayant interrogé diversement sur la quantité de plomb qu’il avoit pris, et sur les degrez du feu et autres observa<pb n="80"/>tions, luy fit avoüer enfin qu’il avoit eu du manquement de sa part, ce qu’il luy fit prendre en payement, et il ne s’en falut guere qu’il ne le portast encor à leur faire d’autres largesses, sur quelque esperance de mieux. Un autre de ces abusez s’estant venu plaindre à cét Alchymiste pour mesme sujet, il fut si effronté de luy dire, que par mesgarde il luy avoit donné d’une poudre pour l’autre ; mais qu’un jour il luy en pourroit donner de veritable en recompense. Il en satisfit plus subtilement un troisiesme, luy disant qu’il estoit vray que sa premiere poudre, ayant esté faite sous une constellation du Soleil, entrant au signe du Lyon, si l’on vouloit s’en servir heureusement, il faloit que <pb n="81"/> ce fust sous le mesme signe, ou dans une certaine heure du jour, que difficilement autre que luy pouvoit connoistre. Qu’il croyoit l’en avoir desja averty, et qu’il faloit qu’il l’eust oublié ; Mais que pour remedier à tout, d’oresnavant il alloit travailler à une autre poudre, dont l’effet seroit pour toutes sortes de saisons. C’estoit là des chefs-d’œuvres de fourbes qui n’avoient point leur semblables, et quoy que la plus-part de ces gens cy, eussent quelque regret à ce qu’ils avoient donné aux Chymistes, ils ne laissoient pas de publier qu’ils leur avoient veu faire de l’or, parce qu’ils le croyoient veritablement.</p>
<p>Cela leur donna de la reputation dans cette grande ville, où <pb n="82"/> toutes sortes de gens sont bien venus et se font escouter, pourveu qu’ils ayent de nouvelles propositions. Artephius et Heliodore ne se mesloient plus guere des petits secrets de medecine, renvoiant chacun à leur souverain Elixir, qui devoit guerir de tous maux. Neantmoins pour contenter les plus pressez, et ne congedier personne, ils administroient encore tous leurs anciens remedes, lorsque l’on les demandoit, mais cela se faisoit comme par maniere d’acquict. De plus pour se faire connoistre à la Cour, ils donnoient liberalement des eaux pour oster les bourgeons, et pour teindre le poil blanc en noir, avec des fards qu’ils estimoient excellens, mais qu’ils ne van<pb n="83"/>toient pas tant toutefois, qu’une certaine huile de Talk ou Cresme d’argent, qui devoit rendre la jeunesse aux vieilles femmes, relever leur sein et leur oster leurs rides . Sur l’esperance qu’ils faisoient naistre de cecy et de leur grand œuvre, avec des discours qui paroissoient vray-semblables aux ignorans, plusieurs leur ouvroient leur bourse pour y puiser avec liberté : Il se faisoit comme une societé et un party, afin de leur amasser un fonds, et chacun devoit avoir part au profit du grand secret, selon la contribution qu’il auroit faite pour fournir aux frais des fourneaux, et au salaire de ceux qui y travailloient. Les beaux esprits de la Cour faisoient des Poëmes et des discours en <pb n="84"/> Prose à la loüange de ces deux grands Personnages, leur donnant le nom de Paracelses resuscitez, de Trismegistes, d’Esculapes et d’Apollons, et leur attribuant les richesses de Cresus ou de Midas, et celles du Dieu Plutus . Nos Docteurs leur avoient de l’obligation pour ces Eloges, qui augmentoient leur renommée, c’est pourquoy ils leur asseuroient qu’ils seroient des premiers à participer à leurs tresors, puis qu’en leur donnant ce qui partoit de leur esprit et faisoit une portion d’eux-mesmes, ils sembloient donner davantage que ceux qui ne donnoient que des biens externes. Cela resjoüissoit fort les pauvres Muses, qui croyoient que desormais leur fontaine Pegaside seroit <pb n="85"/> une source d’or . Or pource que d’ailleurs ces Philosophes publioient qu’en general, tous ceux qui leur auroient rendu quelque bon office ou quelque devoir d’amitié, ne seroient jamais pauvres, il y avoit presse à qui les connoistroit, et leur rendroit plus d’honneur ; mais plusieurs refusoient de mener chez eux tant de monde nouveau, craignant que cette abondance de poursuivans ne leur fust nuisible, et ne retranchast quelque chose de ce que l’on leur promettoit, à cause du grand nombre de ceux qui y devoient participer. Ils ne devoient pas craindre cecy neantmoins, veu qu’Artephius declaroit que quand son Elixir seroit en sa perfection, un grain se pourroit mul<pb n="86"/>tiplier à l’infiny, tellement qu’il auroit des lingots d’or sans nombre, pour enrichir aussi des hommes innombrables.</p>
<p>Quant à moy j’avois assez oüy parler de luy et d’Heliodore, et quoy que je n’adjoustasse gueres de foy à ce que l’on en disoit, j’eusse bien voulu les connoistre par curiosité. Il y avoit desja quelques temps que je me mettois en peine de trouver quelqu’un qui m’introduisist chez eux, lors qu’il arriva que j’y entray sans y penser. Un jour que le temps estoit assez beau, mon Pere qui aimoit fort à se promener à pied, me fit presque faire le tour des fossez de la ville au moins de l’un des costez, entrans quelque-fois dans les ruës où il voyoit des edifices nou<pb n="87"/>veaux, accompagnez de quelques parterres, pource qu’il aimoit fort l’Architecture, et les jardinages. Enfin estant arrivé à un certain endroit où il y avoit d’assez belles maisons, il s’informoit à quelques gens du quartier, où estoit un jardin dont il avoit oüy faire recit, et alors nous passions devant une grande porte, sur laquelle estoit un homme qui avoit la mine venerable, et qui estoit habillé assez proprement, ayant un haut de chausse de drap d’Espagne noir, et un pourpoint de peau de senteur bien chamaré de passement . Il faloit qu’il eust oüy ce que disoit mon Pere, car ayant mis la main au chapeau lors que nous voulions aller plus outre, il nous dit avec une parole cour<pb n="88"/>toise ; Vous cherchez le jardin du grand pavillon, Messieurs, mais il est encore loin d’icy ; Celuy de ceans n’est pas si beau de vray, mais en recompense si vous vouliez prendre la peine d’entrer, l’on vous feroit voir des choses qui vaudroient bien autant que des Tulipes, des Iris et des Narcisses . Mon Pere qui estoit curieux au dernier point, n’eut garde de rejetter ces offres, luy semblant que ce personnage avoit la mine d’honneste homme, et qu’il ne le vouloit pas tromper. Il creut qu’encore qu’il ne le connust pas il pouvoit estre connû de luy, et que c’estoit ce qui le portoit à le recevoir en cette sorte ; Car en effet l’on eust eu peine à trouver ceux de qui mon pere n’estoit <pb n="89"/> point connû entre les personnes de marque. Nous entrasmes donc dans une grande maison qu’il me semble que je voy encore, et je la ferois bien reconnoistre à d’autres s’il en estoit besoin, quoy qu’elle ait un peu changé de face. Nous nous trouvasmes dans une assez belle Cour, au bout de laquelle il y avoit un Jardin de mediocre grandeur, mais peu cultivé, et nous ne le regardasmes qu’au travers de quelques barreaux, la porte en estant fermée, comme n’estant pas le lieu de la maison dont l’on avoit le plus de soin. Celuy qui nous recevoit nous dit d’abord ; qu’il ne faloit pas prendre garde à si peu de chose qu’à des plantes, de la culture desquelles des païsans estoient capables ; <pb n="90"/> Qu’il y avoit quelque chose de plus excellent au Monde à rechercher. En disant cecy, il nous mena dans un logement qui estoit sur les aisles, et ayant frapé deux ou trois coups magistralement à une porte, un valet demy-nud nous vint ouvrir. L’on nous fit entrer dans une salle basse, dont l’on avoit rompu le plancher d’en haut pour faire place à un fourneau plus grand que celuy d’une verrerie, où il y avoit un feu continuel, avec quantité d’alambics autour et leurs recipiens. Nous connusmes incontinent que c’estoit un Laboratoire de Chymistes, aussi beau et aussi ample que l’on en eust peu voir en aucun lieu, le grand fourneau estant mesme accompagné de divers petits de <pb n="91"/> differentes formes. Quatre hommes qui estoient en chemise et en caleçon et noirs comme des forgerons, attisoient le feu, et y mettoient du charbon, et regardoient de temps en temps aux vaisseaux, pour voir s’ils avoient rendu tout ce qu’ils devoient, ou si les autres operations necessaires s’y trouvoient parfaites. L’on nous dit que dedans l’un se faisoit une eau qui sans endomager l’estomac et les intestins, alloit infailliblement rompre la pierre dans les reins, et dans la vessie ; Il y en avoit une autre aupres, qui ostoit les rayes des yeux ; Les autres guerissoient de l’Hydropisie, des goutes, et de la Paralisie, ce que nous estimions beaucoup ; Mais celuy qui nous <pb n="92"/> avoit fait entrer là, nous dit que tout cela n’estoit que bagatelles, et nous ouvrant un guichet à demy, avec des mains aussi respectueuses et aussi craintives que s’il eust ouvert un Sanctuaire, il nous montra là dedans au travers d’une lumiere obscure, un certain vaisseau qu’il nous pria de regarder avec attention, puis ayant refermé le guichet aussi-tost, il nous dit gravement ; C’est là qu’est le vray tresor du Monde ; C’est là que se doit trouver la seureté des vivans, la resurrection des morts, et la divinité corporelle ; C’est l’unique esperance de quantité de personnes d’honneur et de vertu, qui en attendent l’effect, comme une souveraine benediction de Dieu ; Bref, c’est le plus grand ou<pb n="93"/>vrage de tous les Philosophes, duquel l’on espere la melioration de tous les corps, tant vegetatifs que sensitifs, et tant metalliques qu’humains .</p>
<p>Regardant alors cét homme fixement, et me souvenant de la façon dont l’on m’avoit dépeint les Chymistes, qui estoient en bruit en ce temps là, et que j’avois tant souhaité de connoistre, il me sembla que ce devoit là estre l’un d’eux, de sorte que je luy dy, que je le priois de me pardonner, si je le prenois pour Artephius ou pour Heliodore. L’on m’apelle ordinairement Heliodore, respondit-il, mais je suis autant Artephius qu’Heliodore, et Artephius est autant Heliodore qu’Artephius. En voicy le secret ; C’est que nostre <pb n="94"/> amitié nous rend si semblables, que nous croyons n’estre qu’une mesme personne, tellement qu’en ce qui est de nos discours reciproques, Artephius m’apelle souvent Artephius comme luy, et moy je l’apelle Heliodore, croyant que ce soit un autre moy-mesme. Que si le reste du temps nous nous apellons Freres, ce n’est que faute de trouver un nom qui exprime mieux nos affections. Je luy repartis là dessus, que sa rencontre me rejoüissoit extremément, et mon Pere ayant oüy son nom qui luy estoit assez connu, prit la parole pour luy témoigner la satisfaction qu’il recevoit de le voir, et d’avoir receu de luy un si bon accueil.</p>
<p>Apres il nous entretint quel<pb n="95"/>que temps des merveilleux effets du grand secret, qui estoit leur principale occupation, et pource qu’il luy sembla que nous nous estions beaucoup échauffez dans un lieu ou il y avoit tant de feu, il dit qu’il faloit nous aller rafraischir autrepart. Nous fismes ce qu’il voulut, et nous ayant fait traverser la cour, il nous mena au principal apartement de la maison, et nous aiant fait passer les premiers, comme nous entrions dans la grande salle, il se mit à costé de mon pere, et n’estant pas encore à six pas de la porte, il s’arresta tout court, et ayant levé les yeux vers le portraict d’une femme qui estoit attaché à la muraille, il mit les bras en croix en soupirant. Mon Pere qui sçavoit bien son monde <pb n="96"/> et de quelle façon il falloit parler à toute sorte de gents, voyant cette contenance affectée ne la peut souffrir, sans luy en toucher quelque mot. Hé quoy, Monsieur, luy dit-il, vous en soupirez ? Ce tableau que vous voyez à toute heure ne peut-il estre regardé de vos yeux, sans quelque ressentiment ? C’est sans doute le portrait de quelque Dame, pour qui vous avez autant d’amour comme elle a de beauté. Hà ! Monsieur, repartit Heliodore, avec deux ou trois soupirs redoublez, coup sur coup, ne croyez point que ce me soit là un sujet d’Amour : Ce m’est plutost un sujet de hayne. Quoy une si belle personne peut estre haye ? dit mon Pere. Oüy je la hay, dit Heliodore, parce qu’elle <pb n="97"/> est trop aimée par un autre. Cecy semble obscur, et je ne le voudrois pas deschiffrer à toute sorte de gens, mais parce que je me tiens asseuré de vostre vertu et de vostre merite, il ne faut pas qu’il y ait rien de caché pour vous. Aiant fait alors une pause, mon Pere eut si peur de perdre la connoissance de quelque chose de bon, qu’il se hasta de luy affirmer qu’il ne trouveroit jamais personne qui gardast plus fidellement les secrets qu’il luy feroit l’honneur de luy confier. Je le croy ainsi (reprit Heliodore avec sa contenance triste) et sur cette croyance je vous apren donc que le grand Artephius, cet autre moy-mesme est passionément Amoureux depuis sept ou huict ans, de la Dame <pb n="98"/> dont vous voyez icy le portrait, et qu’il la sert avec des assiduitez si grandes, qu’il employe plus des trois quarts du jour à luy rendre ses devoirs, de sorte qu’il luy reste fort peu de temps pour employer à nostre ouvrage ; Encore le plus souvent, il revient si chagrin pour le regret qu’il a d’estre esloigné de celle qu’il aime, ou pour quelque refus qu’elle luy a fait de ses faveurs, qu’il se retire incontinent dans sa chambre, sans vouloir regarder seulement nostre laboratoire, ny me donner ses ordres pour les degrez du feu et autres circonstances ; Car il faut que je vous confesse icy qu’il a tousjours esté le Chef et Directeur de nos travaux, et que je luy sois obligé de la meilleure partie de la Science que je <pb n="99"/> possede ; jugez donc si je doy beaucoup haïr une personne qui est cause du retardement de nos desseins, et qui empesche que le plus important de tous les ouvrages des mortels ne soit accomply, apres lequel tant d’honnestes gens soupirent. Ce qui m’afflige le plus en cela, c’est que je n’ose témoigner mon ressentiment de peur d’irriter Artephius, qui se piquant d’estre le plus fidelle de tous les Amans, ne sçauroit souffrir que l’on dise du mal de sa Maistresse. Mon Pere ayant oüy cette charlatannerie excellente y prit un tres-grand plaisir, reconnoissant les plaisantes subtilitez, dont cét Alchymiste se vouloit servir, pour excuser la longueur de leur ouvrage. Afin de le faire parler <pb n="100"/> davantage, il luy dit, qu’il luy sembloit que cette Dame qu’il témoignoit de haïr, n’estoit pourtant que la cause innocente de tout le mal dont il se plaignoit, sur quoy il repartit qu’il avoit bien de la peine à ne la point juger coulpable, et qu’elle pouvoit bien avoir enchanté son cher Frere ; Toutesfois qu’il venoit de s’aviser d’un moyen de la gagner à soy ; C’estoit qu’il faloit l’interesser, et qu’il s’en iroit luy remontrer quelque jour, qu’Artephius ne parloit d’autre chose que du desir qu’il avoit de luy acheter tout au moins un Marquisat , quand ses entreprises seroient accomplies ; Qu’il croyoit que sçachant cecy, la haste qu’elle auroit de se voir bien-tost Madame la Mar<pb n="101"/>quise, par le moyen de ce grand homme, luy feroit cesser de l’arrester par ses charmes, et que plutost elle l’exciteroit à un prompt travail. Mon Pere luy repartit, que l’expedient en estoit bon, mais qu’avec cela le conseil des amis d’Artephius n’y nuiroit pas pour luy faire voir que la mauvaise opinion que l’on avoit de ses Amours estoit universelle. Qu’au reste ce seroit veritablement une grande charité de retirer son cher Frere d’un Amour si dommageable, et puis qu’il n’osoit s’y employer, il faloit donner cette charge, à d’autres qui luy dissent plus hardiment ses veritez ; Que pour luy s’il avoit jamais l’honneur de parler à cét excellent personnage, il luy en diroit ce que les personnes <pb n="102"/> les mieux sensées en pouvoient juger, et que ce ne seroit pas le premier de ceux qu’il avoit gueris d’une semblable maladie par ses remonstrances ; Si vous faites cecy, s’escria Heliodore, toute l’Europe vous en sera obligée, et je vous asseure que vous participerez autant aux richesses qui viendront à nostre societé, que si vous y aviez contribué cent mille francs, et sçachez, que ce profit est tout au moins du centuple  ; Tellement que ce que je vous dy, c’est autant que de vous promettre dix millions de livres. Je vous rends graces de tant de biens, dit alors mon Pere, un pauvre vieillard comme moy, ne doit plus songer aux richesses de la Terre, et ne se doit soucier que d’amasser <pb n="103"/> des tresors spirituels pour l’autre vie ; Mais voicy mon fils auquel il n’est pas defendu de penser un peu aux commoditez de la vie presente ; Il n’est pas avare : mais il a un peu d’ambition, et je croy que l’on luy feroit grand plaisir de luy donner dequoy avoir une belle charge, ce que je n’ay pas le moyen de faire. C’est donc icy, Monsieur vostre fils ? reprit Heliodore ; Hà ! que je suis ravy de le connoistre ; Il faut que je l’embrasse, et que je le conjure de m’aimer ; Et en disant cecy, il m’embrassa et me baisa par toutes les deux jouës, puis il dit en parlant de moy ; Je croy que Monsieur veut estre de robe comme Monsieur son Pere, et qu’un Office de Maistre des Requestes ou de President  luy <pb n="104"/> sieroit fort bien : Je luy veux faire obtenir des moyens suffisans pour y parvenir ; Mais en outre il faut qu’il s’asseure que se rangeant vers nous, il aura une pleine abondance de toutes choses, et je l’estime tant que je luy feray avoir telle part qu’il voudra à nos tresors.</p>
<p>Pour n’estre point muet en cette conference, et monstrer à Heliodore que je sçavois un peu ce que c’estoit de son art , je pris la hardiesse de luy dire, je vous asseure, Monsieur, que je fay cas des Sciences que vous avez acquises, plutost pour elles mesmes que pour le profit qui en vient, et je croy aussi que vostre principale felicité consiste à joüir des plus beaux secrets de la Nature, et que <pb n="105"/> c’est assez d’avoir veu à découvert le visage d’une Divinité, qu’il n’est pas permis aux Profanes de considerer  : C’est pourquoy je pense que ceux qui veulent suivre vos pas, se doivent conformer à vous, et mespriser le gain et le vil usage des richesses ; Aussi ne dit-on point que Raymond-Lulle, Arnaud de Ville-neuve , et autres que l’on tient avoir fait la Pierre Philosophale, ayent jamais eu soin de parestre riches ny de l’estre. Ce que vous dites est bon pour la felicité du sçavoir, reprit Heliodore, mais cela n’empesche point que l’on ne se serve des richesses. Si les Anciens que vous alleguez ne l’ont pas fait, c’est qu’ils n’en ont pas eu le temps, et qu’ils ne sont devenus <pb n="106"/> riches que sur leurs vieux jours. Il est vray qu’il ne faut pas emploier l’or à des vanitez qui nous flattent ; Aussi voyez-vous que nous demeurons icy en un estat mediocre, mon Frere et moy, au lieu que si nous avions voulu nous aurions desja acheté chacun une Principauté : Mais pour ce qui est hors de nous, nous ferons largesse generalle. Si vous me croyez vous ne refuserez point mes offres ; Car pour vous dire le vray, Artephius est un peu quinteux, ou si vous voulez il est altier et imperieux, et lors qu’il void que l’on est tant soit peu dans la deffiance de ses promesses, il retire incontinent ses faveurs, et en vain l’on souhaitte apres ce que l’on a trop inconsiderement refusé.</p>
<p><pb n="107"/> Heliodore m’ayant dit cecy, pour ne le point mécontenter, je luy asseuray que j’avois une ferme esperance en ses paroles, et que ce me seroit beaucoup d’honneur de tenir toute ma fortune de luy, et de son cher Frere : Mais comme j’estois desja un peu desniaisé, vous pouvez croire que je ne faisois pas tant d’estat de sa science et de son pouvoir, que je n’eusse quité tout ce qu’il me promettoit à l’advenir pour la centiesme partie, si elle eust esté presente. Quant à luy continuant à debiter les fruits de ses imaginations, il dit, je vous certifie encore, que nous pretendons d’empescher qu’aucun qui nous ait connû, n’ait besoin d’aucune chose ; Mais vous devez sçavoir qu’il faudra <pb n="108"/> principalement que l’honneur et le service de Dieu, soient joints à la Charité que nous exerçons envers les pauvres, ou envers nos amis. Nous pretendons qu’une bonne partie de nos richesses soit employée en œuvres pieuses, afin que cela nous soit meritoire en l’autre Monde. Nous ferons donc bastir par tout force Temples, Monasteres et Hospitaux, et j’ay mesme proposé que l’un de nos fonds seroit utilement employé à soudoyer deux armées, l’une de mer et l’autre de terre, de cent mille hommes chacune, pour aller contre les Turcs et autres infideles : Ne sera-ce pas de belles et genereuses entreprises.</p>
<p>Il acheva cecy avec un sousris qui ne l’empeschoit point de gar<pb n="109"/>der son humeur serieuse, pour monstrer l’importance de son discours, et retroussant ses moustaches en faisant trois pas en avant, il témoignoit d’avoir une grande satisfaction de nous avoir declaré ses grandes propositions ; Alors mon Pere feignant de les croire possibles, luy avoüa qu’il admiroit leurs rares desseins, et luy fit toutes les congratulations qui luy vindrent dans l’esprit. Heliodore en reçeut une telle joye, qu’il ne la put celer, se voulant mettre en frais pour nous tout à l’heure, de sorte qu’entrouvrant la fenestre, il cria, hola ! hau, y a-t’il là quelqu’un ? que l’on nous aporte la collation. Un bon demy quart-d’heure apres, il vient une servante si vieille et si ca<pb n="110"/>duque, qu’il ne faloit point s’estonner si la foiblesse de ses jambes luy avoit fait employer ce temps à venir de sa cuisine jusqu’à la salle, et d’autant qu’elle ne pouvoit pas rendre grand service, je m’allay imaginer que l’on ne la gardoit là dedans, que pour faire en elle la premiere espreuve des secrets d’Artephius, pour le rajeunissement des creatures humaines. Elle estendit sur le bout de la table une forme de serviete, dont nous excusames la noirceur, à cause des diverses drogues que l’on manioit dans cette maison, et de la poussiere du charbon que l’on y remuoit, laquelle y voloit par tout. Ayant dit apres qu’elle alloit donner ce qu’elle avoit, elle tira d’une armoire un talon de <pb n="111"/> fromage tout moissy, dans une vaisselle de fayence esbrechée, et la moitié d’un pain escrousté. Heliodore luy demanda si elle avoit eu soin que l’on aportast du vin ; Elle respondit que les garçons du fourneau y estoient allez. L’on en vit aussitost entrer un avec une grande cruche de grais passée dans son bras, qui tenoit plus de douze pintes. Je croiois que ce fust de l’eau que l’on eust fait rafraichir ; mais le sage Heliodore haussant le doigt, comme pour menasser ce garçon, luy dit, Ma foy, compagnon, vous irez si souvent que les tonneaux se trouveront vuides, et se tournant vers nous il dit, voyez un peu Messieurs, en quel equipage il est ? Vous auriez peine à deviner ce qu’il vient <pb n="112"/> de faire. Nous regardasmes ce garçon dont les caleçons et la chemise qui estoient auparavant noirs, estoient alors tous gastez de plastre et d’ordure, et son Maistre vivant franchement avec nous, poursuivit en riant ; Il faut que je vous aprenne que nous avons un cabarettier icy proche qui a plusieurs caves pleines de tonneaux de vin, et qu’il y en a une qui respond à la nostre, dont le mur mettoyen ne vaut guere, et ces galands cy ont tant fait qu’ils en ont dessellé deux grosses pierres qu’ils ostent quand ils veullent, et ils vont par là remplir leurs cruches, quand ils ont affaire de vin, puis ils rebouchent le trou, comme si de rien n’avoit esté. Or pource que le trou est bas et contre <pb n="113"/> terre, et caché derriere plusieurs futailles, possible que les gens du cabaret ne s’en apercevront de long-temps, et croiront que leur vin s’en est fuy par la faute des tonneaux, en quoy nos drosles ne se sont pas oubliez d’user de fourbe, pour leur donner cette fausse croyance, car toutes les fois qu’ils vont au vin, ils portent leur cruche plaine d’eau, et la respandent par terre, afin que la cave soit tousjours toute moüillée.</p>
<p>Nous rismes un peu de cette gentille invention, mais je me hazarday pourtant de dire, qu’il y avoit à craindre seulement que ces garçons ne fussent surpris sur le fait, et que les valets du cabaret n’entrassent si promptement dans la cave, que ceux-cy ne se <pb n="114"/> pussent sauver par leur trou, et qu’alors l’on connoistroit bien que ce n’auroit pas esté la terre qui auroit beu le vin. Cela se pourroit faire, dit Heliodore, mais vous sçaurez que c’est une cave profonde où l’on ne va guere, et puis quand nos drosles seroient découverts, ce n’est que galanterie : Nous connoissons fort le voisin à qui nous sommes bien aises de faire piece. Je pense bien que vous croyez que nos gens nous ayant aporté cette cruchée de vin, ne s’oublient pas eux mesmes, et qu’ils en prennent pour le moins autant pour eux, afin de se desalterer dans leur Laboratoire ; Vous vous estonnez sans doute de cecy, comme si nous souffrions qu’ils dérobassent le bien <pb n="115"/> d’autruy en si grande quantité, et mesmes quelques uns trouveroient mauvais de ce que nous nous rendons complices du fait, beuvant aussi bien qu’eux du vin qu’ils ont eu de cette sorte ; mais je vous averty encore que vous ne vous en scandalisiez point ; C’est autant de peine que nous espargnons aux gens du cabaret, de nous aller tirer le vin qu’il nous faut, le prenant nous mesme ; Asseurez-vous aussi que nous leur en tiendrons bon compte, et que leur ayant enfin découvert le tout, ils en seront payez splendidement. Nous aurons assez dequoy recompenser un jour ceux de qui nous tirons quelque profit, et nous donnerons au Cabarettier, plus de lingots d’or qu’il n’a <pb n="116"/> de demy septiers de vin dans ses tonneaux. Puis que ce vin sert à desalterer ceux qui travaillent pour le faire riche, il faut bien que le bon Sire y contribuë. D’ailleurs je vous diray un secret ; C’est que ce vin qui est vieil, et neantmoins puissant, nous sert à netoyer, mondifier, dissoudre et separer, quelques matieres qui sont trop jointes et coagulées ; N’est-il donc pas à propos, que le Tavernier en fournisse pour des occasions si necessaires, aux heures que nous en avons besoin et qu’il n’auroit pas le loisir de nous en donner.</p>
<p>Heliodore disant cecy, faisoit une mine qui donnoit à connoistre qu’il estoit alors fasché de nous avoir descouvert la friponnerie de ses gens ; Il pensoit pour<pb n="117"/>tant l’avoir si bien excusée, qu’il nous devoit avoir osté toute la mauvaise impression que nous en pouvions recevoir. Mais de cela, il s’en faloit raporter à sa conscience. La soif que nous avions nous empescha d’y prendre garde de si pres, tellement que nous beusmes chacun deux coups de ce vin desrobé, sans avoir rien avallé qu’une miette de pain. Heliodore en beut autant de fois comme nous, et ce fut plus copieusement : car il ne beuvoit pas dans un verre commun fait en cloche ; Il avoit pris au buffet une cucurbite ou partie inferieure d’un Alambic, de grandeur assez considerable, où il se faisoit verser du vin, disant que c’estoit une belle chose, quand l’on pouvoit boire <pb n="118"/> ainsi dans des vaisseaux servans à son mestier, et que cela donnoit plus de courage d’y travailler. Il nous força mesme apres de boire chacun un coup, dans ce mesme hanap à la santé d’Artephius, nous asseurant que cette maniere de porter et de rendre une santé chymique serviroit de beaucoup à la conservation de nostre santé corporelle. Ce que nous avions là à manger n’estoit pas fort apetissant, il en faloit pourtant taster puis que l’on nous obligeoit à boire, afin que l’un fust assorty de l’autre : La vieille n’avoit aporté qu’une assiette, sur laquelle Heliodore mit une tranche de fromage qu’il presenta à mon Pere, et m’en voulant donner autant, il le mit encore au mesme lieu. Quand nous <pb n="119"/> en voulions couper, nous faisions donc passer l’assiette de l’un à l’autre, et je la fis couler aussi devant Heliodore, pource que je voyois qu’il mettoit sur la nape ce qu’il avoit coupé, mais l’ayant refusée, il nous parla ainsi ; Vous direz que voicy un estrange mesnage, Messieurs, que l’on ne nous serve qu’une assiette : Hé quoy n’y a-t’il plus que celle-cy ? Ce matin il y en avoit encore trois, hier six et avant-hier douze ; Voila grand pitié n’est-ce pas ? Vous auriez peine à deviner ce qu’elles deviennent. Il vous le faut declarer, de peur que vous ne pensiez que l’on les porte en gage. Il faut que vous sçachiez que l’un de nos pendarts de valets, ayant trouvé un jour l’un de nos ma<pb n="120"/>nuscrits à l’escart, y leut quelques secrets pour la transmutation des metaux, et specialement de l’estain en argent, et comme il s’est creu assez habile pour y reüssir à l’ayde de ses compagnons, il a jetté une partie de nostre vaisselle d’estain dans ses creusets, et quoy que le premier jour cela se soit tourné en fumée ou gasté absolument, il a continué ses espreuves ausquelles nous avons enfin consenty, voyant des apparences d’un bon succez, tellement que nous luy pardonnons de bon cœur la hardiesse qu’il a prise. Cependant je croy que si nous avions aussi bien laissé en voye nostre vaisselle d’argent, il l’auroit prise de mesme, pour la convertir en or, croyant que la <pb n="121"/> Lune prend facilement les qualitez du Soleil son frere ; Mais qu’il se contente, ce grand coup nous est reservé .</p>
<p>Nous admirasmes encore icy en nous mesmes, la subtilité de l’esprit d’Heliodore, de sçavoir trouver de si belles excuses à toutes choses, et mon Pere luy voulant témoigner l’estime qu’il faisoit de luy, luy dit ; Que si leurs valets estoient si sçavans, que de faire l’espreuve des plus beaux secrets, l’on pouvoit juger delà quelle estoit la doctrine des Maistres. L’on s’y asseurera si l’on veut, reprit-il, tant y a que vous nous verrez un jour autrement logez et meublez que nous ne sommes. Alors nous serons plus superbes que le Roy Atabalippa, de-qui la <pb n="122"/> maison et tous les meubles estoient d’or, et mesme tous les arbres de son jardin  ; puis en regardant vers la porte, prés de laquelle, il y avoit une cuvette de cuivre à l’ancienne mode , et tantost vers la cheminée garnie de ses ustenciles, il s’escria ; Hà ! vaisseau de vile matiere, tu seras un jour de fin or, et vous chenets et landiers, vous aurez aussi l’honneur d’y parvenir. Nous ne pusmes nous empescher de rire à cette agreable saillie, et le Docte Chymiste ayant adjousté à cecy d’autres pensées fort plaisantes touchant ses esperances, il nous contraignit de boire encore chacun un coup ; Puis nous prismes congé en l’asseurant que nostre satisfaction estoit fort <pb n="123"/> grande, d’avoir obtenu l’honneur de sa connoissance et de son entretien, avec un si bon accueil qu’il nous avoit fait, et luy ayant promis de le venir voir souvent, il nous jura qu’il nous en sçauroit bon gré s’excusant toutefois de de nous rendre nos visites jusqu’à ce que le grand œuvre fust accomply, pource qu’il estoit obligé d’avoir tousjours l’œil ouvert sur le Laboratoire, à cause du peu d’assiduité, qu’y donnoit son Frere, qui en estoit destourné par ses passions amoureuses.</p>
<p>Mon Pere n’estoit pas fasché qu’il ne vint point chez nous, sçachant bien que l’on estoit quelque fois importuné plus que l’on ne vouloit de ces sortes de gens là, quoy qu’il fust fort pre<pb n="124"/>paré à trouver ses deffaites, specialement s’ils l’attaquoient du costé de la bource. Il n’y avoit pas tant de peril à aller chez eux, et quelque chose qui en peust arriver, la curiosité nous y portoit pour voir quel seroit l’effet de leurs grandes promesses. Mon Pere y voulant donc retourner quinze jours apres, dont mesme il avoit attendu le terme avec grande impatience, je n’avois garde de manquer à l’accompagner, croyant que nous trouverrions desja une bonne partie de la maison changée en or, mais ayant heurté à la porte plus de trente coups, sans que l’on l’ouvrist, nous estions prests à nous en retourner, lors que nous entendismes glisser les verroux, et que <pb n="125"/> le guichet s’entre-ouvrit doucement ; Mais l’ayant poussé nous ne vismes personne, ce qui nous estonna fort, car il n’y avoit point là de corde attachée que l’on pust tirer de quelque chambre haute, pour ouvrir sans descendre. Quand nous fusmes entrez dans la cour, ayans oüy une voix en haut qui demandoit, qui est là bas, nous creusmes pourtant que c’estoit la voix de celuy qui avoit ouvert. Ayant levé les yeux, nous vismes un visage entouré de linge, qui nous parust estre celuy du sage Heliodore, et nous creusmes que c’estoit luy qui estoit descendu et qui ayant ouvert la porte luy mesme faute de valet, estoit passé apres par la salle basse, pour ne se <pb n="126"/> point monstrer, et puis estant remonté promptement comme font les Pantalons de Comedie , faisoit mine de n’avoir bougé de sa chambre. Il se retira aussi bien viste dés qu’ils nous eust aperceus, et fit entendre une voix sur la montée, qui dit, avec un accent contrefait, montez s’il vous plaist, et pour achever le badinage quand nous fusmes en haut nous le trouvasmes couché sur un lict sans ciel et sans rideaux, ayant les jambes à demy cachées d’une grosse couverture ou loudier de village. Il estoit embeguiné d’une serviette ou plutost d’un torchon de cuisine, qui luy servoit de bonnet de nuict et de coiffe, et luy bridoit aussi le menton, pour le tenir plus chaude<pb n="127"/>ment ; L’on luy voyoit une camisolle de futaine et un meschant haut de chausse de serge qui sembloient vouloir changer leur couleur l’une à l’autre, la camisole de blanche qu’elle avoit esté estant devenüe sale et noire, et le haut de chausse qui avoit esté autre fois noir, estant desja devenu gris. Ses bras estoient passez dans les manches d’une chiquenille  de toille de couleur de fumée, qui luy avoit servy quelquefois quand il travailloit apres les fourneaux, mais qui estoit trop longue pour casaque, et trop courte pour robe de chambre, et dont il doutoit s’il devoit couvrir son habit, pource que l’un n’estoit guere plus beau à monstrer que l’autre ; Que si cét équipage don<pb n="128"/>noit de la compassion, sa posture en pouvoit encore causer davantage. Il laissoit aller sa teste nonchalemment sur le chevet, et tenant ses bras croisez, eslançoit plusieurs souspirs, qui lors que nous fusmes prés de luy, furent suivis de paroles plus lugubres que tout le reste. Vous me voyez icy en un triste estat, mes chers amis, nous dit-il ; La volage Fortune qui bouleverse tout le Monde à sa fantaisie, m’a bien precipité du haut de sa roüe : Mais, O Deesse du hazard ! ô destin ! ô fatalité ! ô influence d’estoilles, je me dois moins plaindre de vous que de celuy qui est la vraye cause de mon malheur ; C’est de ce traistre dont il faut detester la vie et les actions ; N’accusons point le sort <pb n="129"/> ny les Astres innocens : Ce meschant luy seul m’a procuré tous les maux où je suis reduit. L’esprit devient quelquefois malade par les infirmitez du corps, mais aujourd’huy les afflictions ont reduit mon corps à une langueur nompareille. O quelles atteintes de douleur, de s’estre veu posseder toutes les richesses du Monde, et en un moment en estre privé ? Hà ! trompeur ! hà infidele ! hà ingrat ! hà voleur ! Où trouveray-je jamais des noms capables d’exprimer ta méchanceté ? Hé comment, Monsieur, luy dit alors mon Pere, quel tort vous a-t’on fait ? N’y sçaurions-nous apporter quelque remede ? Qui est donc ce méchant dont vous avez tant de raison de vous plaindre. <pb n="130"/> C’est l’ame la plus double qui fut jamais, reprit Heliodore, c’est l’exemplaire de la perfidie et de la trahison : Hà vous le puis-je dire ? Que ce mot me couste ! Mais pourtant, il le faut prononcer : C’est celuy que j’appellois mon frere ; Faut-il qu’il ait trompé indignement mon amitié ?</p>
<p>Il fit alors une pause, surquoy nous luy avoüasmes que c’estoit de vray une chose bien rude, de recevoir un mauvais traitement de la part de celuy que l’on aimoit le plus : Mais reprenant aussi-tost la parole pour nous faire sçavoir quel estoit le vray sujet de son affliction, il nous dit ; Vous jugerez de mon mal-heur quand vous en aurez apris la qualité. Le perfide Artephius n’a pas seulement esté <pb n="131"/> traistre et ingrat, en manquant à l’affection qu’il me devoit pour échange de la mienne, et pour recompense des bons offices que je luy rendois, mais encore il a volé le bien où j’avois part, et dont je devois joüir aussi-tost que luy ; Bref, Messieurs, il vous le faut declarer ; Lors qu’il a veu que nostre œuf mystique estoit prest d’éclorre, et que la Geline Philosophique  l’avoit couvé assez long-temps, sous les aisles de la discretion et de la vigilance, sans considerer que c’estoit par mes travaux que l’œuvre avoit esté amené à sa perfection, tandis que le traistre ne s’occupoit qu’à ses plaisirs ; Il la emporté depuis huit jours, l’avare et le larron qu’il est, voulant joüir tout seul de ce tre<pb n="132"/>sor : Il me fit accroire un soir qu’il avoit encore besoin d’une poudre qu’il avoit laissée dans un Chasteau à vingt lieuës d’icy, et qu’il la pourroit aller querir dans quelques jours ; Il disoit cela afin que les aprests de son voyage ne m’estonnassent point : mais il partit dés le lendemain avant que je fusse éveillé, et emporta avec luy toutes mes esperances. Depuis n’y ayant plus rien en nostre Laboratoire qui valust la peine de s’y amuser, et nos ouvriers estant découragez, ils m’ont tous voulu quiter ; Mais pource que je les accusois d’avoir esté complices du larcin, et d’avoir esté negligens de m’en avertir, je leur refusois leurs salaires, sur quoy nous eusmes des contestations qui nous fi<pb n="133"/>rent venir aux grosses paroles, et mesme aux coups, et comme ils estoient yvres ce jour-là, estant d’ailleurs en furie de ce que je les mettois dehors sans les payer, auparavant que de s’en aller, ils ont deschargé leur colere sur nos fourneaux et nos ustenciles qu’ils ont mis en pieces, disans que nous n’estions pas dignes d’y travailler, ce qui fut un honteux reproche fait par de tels maraux, et qu’il a falu pourtant que j’aye souffert. Nostre vieille servante qui estoit mere de l’un d’eux, ayant esté emmenée par son fils, il ne m’est resté qu’un jeune garçon, qui de longue main s’est habitué à me servir, avec lequel j’habite encore à regret en cette triste maison, desnuée de ses richesses, et il m’y <pb n="134"/> faudroit bien-tost mourir de tristesse et de despit, si je ne l’abandonnois pour aller chercher mon voleur jusqu’au bout de la terre habitable.</p>
<p>Comme Heliodore disoit cecy avec de grands témoignages de douleur, nous ne pouvions nous exempter d’en estre touchez, et il ne devoit point manquer de nous faire pitié, puis qu’encore que les richesses dont il plaignoit la perte fussent imaginaires, sa pauvreté presente ne laissoit pas d’estre veritable ; Mais lors que nous le voulions consoler, il se fit un grand bruit dans la ruë, dont il fit parestre beaucoup d’émotion, comme s’il eust esté en estat de craindre toutes choses. Là dessus il dit qu’il <pb n="135"/> ne sçavoit si la porte de la maison estoit bien fermée : Je luy repartis que j’avois eu soin de la pousser tres-fort, ce qui le rasseura un peu, puis il ne se peut tenir de dire qu’il ne sçavoit où estoit allé son valet qui nous avoit tant fait heurter de coups, et qu’il luy sembloit que l’on avoit heurté encore. Mon Pere demeurant pres de luy, j’eus la curiosité de regarder par la fenestre ce que c’estoit. Je vy que plusieurs hommes s’estoient amassez contre la porte de cette maison, dont quelques-uns crioient ; Il est de là dedans ; Son maistre en doit respondre, et les autres disoient, il le faut mener prisonnier, par avance et par précaution, et l’on adjoustoit beaucoup d’autres pa<pb n="136"/>roles que je ne pouvois distinguer, pour estre en lieu trop élevé. Je descendis donc à la sale basse, et sans ouvrir les fenestres qui jettoient sur la ruë, j’entendis un homme qui contoit à un autre, que depuis un mois il avoit veu une diminution estrange à son vin, et que ses garçons luy vouloient faire croire qu’il s’en estoit fuy des tonneaux, ce qu’il ne pouvoit comprendre, les voyant sains et entiers la pluspart ; Qu’ayant trouvé la cave humectée, il avoit fait puiser de cette liqueur dans une tasse, et qu’il avoit veu que ce n’estoit qu’eau pure, et que l’on luy faisoit une tromperie manifeste, surquoy il avoit voulu chasser tous ses gens les accusant de cette <pb n="137"/> méchanceté, mais qu’enfin estans soigneux de monstrer leur innocence, ils avoient trouvé que cela venoit de quelque mauvais voisin, ce qu’ils avoient reconnu par un trou qui estoit à la muraille, et par les traces de quelques pas qui commençoient de là ; Qu’ils avoient donc tendu des filets en ce lieu, où un valet s’estoit empestré, et que faisans bon guet cependant, ils l’estoient venu surprendre, et l’avoient amené en haut, pour sçavoir ce qu’ils en feroient, et qu’il l’avoit envoyé au Commissaire du quartier, dont il attendoit bonne Justice.</p>
<p>Lors que cét homme disoit cecy, je jugeay que c’estoit le Maistre du prochain cabaret. Quant <pb n="138"/> au valet l’on l’avoit emmené plus loin : mais je pensay bien que ce ne pouvoit estre autre que celuy d’Heliodore ; car je vy encore entre les mains d’un garçon de taverne, la grande cruche de grez, du vin de laquelle j’avois autrefois tasté. Je consideray que ce n’estoit pas chose fort honorable de visiter un homme qui estoit en si mauvaise odeur auprez de ses voisins, et que s’ils tournoient leur colere contre luy, il ne seroit pas seant que l’on nous trouvast en sa compagnie. Je cherchay donc quelque subtilité pour faire que mon Pere sortist ; Je m’en allay tout à l’heure luy dire que j’avois aperceu un homme dans la ruë qui desiroit parler à luy, surquoy il prit congé du pauvre He<pb n="139"/>liodore qui ne nous pria d’autre chose que de bien fermer la porte apres nous, et de l’excuser s’il ne nous reconduisoit point, la foiblesse de ses jambes l’en empeschant. Estans au bas de l’escalier, nous eusmes la curiosité de pousser la porte du Laboratoire qui se trouva ouverte. Mais nous trouvasmes veritablement que le desordre y estoit grand : La pluspart des Alambics et des Recipiens estoient cassez, et les matieres qu’ils contenoient estoient gastées ; L’on n’avoit pas mesme respecté les vaisseaux luttez du lut de Sapience , ny ceux qui avoient esté seellez hermetiquement ; et tous les fourneaux estans rompus, il y avoit un tel amas de pierres et de briques, qu’il sembloit que ce <pb n="140"/> fust les ruines d’une ville saccagée par l’ennemy. Nous sortismes apres avoir veu ce triste spectacle, et nous tirasmes la porte de devant de toute nostre force, afin que le bon Heliodore l’oüist, et qu’il pût demeurer en seureté. Lors que nous fusmes dans la ruë, je dy à mon Pere qu’il me pardonnast si j’avois usé de mensonge pour le tirer delà, d’autant qu’il me sembloit que ce fou d’Alchymiste l’arrestoit trop par ses discours. Il me repartit que j’avois bien fait, et qu’il commençoit à en estre las ; Que le recit de sa misere presente à laquelle on ne pouvoit remedier, estoit aussi insuportable que les descriptions de sa prosperité passée avoient esté plaisantes. Je luy declaray là <pb n="141"/> dessus que son valet avoit esté pris en flagrant delit, et quelque murmure qui estoit encore dans la ruë luy en aprenoit des nouvelles. Mon pere dit qu’il craignoit que le contrecoup ne tombast sur le miserable Maistre, et qu’il en avoit d’autant plus de compassion, mais que de vray, il aimoit mieux luy aporter du reconfort estant hors de chez luy, que de se trouver dans sa maison, s’il y estoit attaqué. Il luy prit alors envie d’aller chez un de nos amis [qui] demeuroit proche de là, auquel il ne se put tenir de raconter comme il venoit de chez Heliodore, qu’il n’avoit veu que deux fois, et qu’il avoit trouvé en un déplorable estat à cette seconde visite. En suitte il le pria de <pb n="142"/> luy dire ce que c’estoit de cét homme, et de son compagnon Artephius, si pour la proximité du voisinage, il en avoit apris quelque chose. Il repartit qu’il avoit esté un temps que l’on se laissoit piper par leurs hautes promesses, mais que pour lors il n’y avoit plus personne qui ne tinst leur connoissance pour une mauvaise fortune, et qu’ils avoient mis ordre que de tous leurs protecteurs et leurs amis, il s’en fist des mal-heureux ; Qu’ils avoient emprunté des uns et receu des presens des autres, sur l’esperance de leurs richesses futures, et qu’ils avoient beaucoup despensé, non seulement dans l’appareil et l’entretien de leurs fourneaux où ils faisoient tous les jours de nouvelles opera<pb n="143"/>tions pour abuser le monde, mais qu’ils en avoient consommé la meilleure partie dans leurs débauches, principalement le seigneur Artephius, qui estoit d’amoureuse complexion, et qui estoit tousjours attaché aux affections de quelque nouvelle Nymphe ; Que le pire de l’affaire estoit que des marchands s’estoient plaints d’avoir receu de fausses pieces qui sortoient de leur maison, et qu’encore qu’Artephius eust protesté que cela ne venoit que d’un de ses ouvriers, qu’il  n’avoit plus la profession qu’il faisoit, causoit assez de soupçon pour faire croire qu’il estoit des complices, et d’autant qu’il s’en estoit allé alors sans prendre congé de personne, quelques-uns <pb n="144"/> croyoient que la crainte d’estre accusé de fausse monnoye , l’avoit fait retirer ; Mais les autres disoient que ne pouvant effectuer ce qu’il avoit promis, et se voyant prest d’estre assailly par quantité de gens qui luy redemanderoient ce qu’ils luy avoient donné, il avoit fait un amas de tout ce qu’il avoit de meilleur, pour s’en aller le despencer plus seurement ailleurs, et que si Heliodore sembloit estre demeuré là pour les gages, ce n’estoit que pour amuser les idiots, et qu’il prendroit bien tost le mesme chemin. Mon Pere soustint pourtant qu’Heliodore paroissoit avoir une veritable affliction, mais nostre amy n’en fit que rire, disant qu’il n’adjoustoit point de foy à toutes ces <pb n="145"/> feintes. Nous estans entretenus de ces choses, nous creusmes qu’il estoit heure de nous retirer.</p>
<p>Nous repassasmes par la rue des Alchymistes, non pas que ce fust nostre droit chemin, mais par curiosité de voir si le bruict n’y estoit point apaisé. De tout loin nous aperceusmes force gens à leur porte qui cognoient à grands coups les uns avec des pierres, les autres avec des leviers. Quand nous fusmes plus prests nous ouysmes que la plus part disoient, que c’estoit une maison de faux monnoyeurs, et qu’il falloit mener prisonniers tous ceux qui s’y trouveroient. Le voisin cabarettier crioit qu’ils luy avoient desrobé son vin. Un boulanger, un patissier, un bou<pb n="146"/>cher, et un rotisseur des environs, qui estoient là encore declarerent, qu’ils fournissoient la maison depuis huict mois, et qu’il leur estoit deub beaucoup d’argent, dont ils vouloient estre payez, et qu’il ne seroit pas dit que ces gens-là eussent si long temps fait bonne chere à leurs despens. Il y avoit là aussi des Sergens que l’on y avoit amenez, ou qui y estoient venus d’eux-mesmes pour chercher pratique. Enfin le guichet de la porte fut enfoncé, et tous ces gens-là y entrerent avec quantité d’autres qui n’y avoient que faire. Il n’y eut point de chambre haute ny basse que l’on ne visitast ; Mais quoy que tout semblast estre au pillage, il y avoit peu de chose à piller. Outre que jamais les em<pb n="147"/>meublemens n’y avoient esté fort somptueux, l’on avoit desja vendu ou serré autre part, ce qui se pouvoit transporter facilement. L’on cherchoit donc seulement ceux qui habitoient en ce lieu pour s’asseurer de leur personne.</p>
<p>Dés qu’Heliodore avoit commencé d’oüyr le grand vacarme qui s’estoit fait, et que l’on enfonçoit la porte du logis, il s’estoit levé de son grabat, et sortant de sa chambre, il avoit eu dessein de se cacher en quelque coin pour esviter la persecution. Il ne croyoit pas qu’il y eust de lieu plus secret, que l’un de leurs fourneaux qui estoit à moitié rompu, dans lequel il se fourra. L’on y avoit fait distiler quelques herbes medecinales dans un grand alem<pb n="148"/>bic de verre, dont le chapiteau estoit demeuré à plat sur l’ouverture d’enhaut, le fonds ayant esté cassé, et pource qu’Heliodore se trouvoit là assez mal à son ayse, il s’esleva un peu, et de l’effort qu’il fit sa teste entra dans le vaisseau, qui estoit aucunement arresté, par des tuilleaux et de la terre cuitte qui s’y estoit trouvée ; Il est vray qu’il y contribua en portant sa main dessus par un sot dessein, qu’il eust de regarder au travers de ce verre, si l’on ne le poursuivoit point, comme s’il eust peu voir par là sans estre veu. Au mesme temps il y eust un certain homme qui poussa la porte de ce lieu qui n’estoit pas fort bien fermée, et apercevant le bout de la casaque de l’Alchymiste, et un <pb n="149"/> de ses pieds qui passoit hors du fourneau, s’escria le voicy, Messieurs, accourez viste : nous le tenons, il n’eschapera pas. Heliodore fut si surpris de cecy, que voulant se sauver ailleurs, il sortit vistement emportant l’Alembic à sa teste qui se destacha de ce qui le tenoit, et courant par la cour il ne sçavoit de quel costé tourner, tant il estoit estourdy : toutefois le verre n’estoit pas si obscur qu’il ne vist assez clair pour se conduire, et comme il se fit alors une grande huée, de tous ceux qui estoient là, et qu’il vit que la maison estoit pleine de tant de gens qu’il ne s’y pouvoit plus cacher, la porte de la ruë qui estoit ouverte, luy sembla estre son meilleur refuge. La fortune voulut <pb n="150"/> que lors que nous passions nous le vismes sortir en ce plaisant équipage, et nous remarquasmes bien qu’il s’efforçoit avec ses mains d’oster le heaume qu’il avoit en teste ; Mais son menton l’arrestoit et ne luy laissoit pas le loisir de s’en deffaire avec adresse. Or il faut sçavoir qu’en s’enfuiant de sa chambre, il avoit pris son manteau et son chapeau, mais le manteau luy estoit glissé du dos en entrant dans le fourneau, et tout ce qu’il avoit peu faire estoit de retenir le chapeau d’une main qu’il avoit encore alors, tellement qu’il le voulut mettre au dessus de sa coiffure transparente, pensant la cacher ; cela n’y servoit de rien, neantmoins d’autant que l’Alembic estoit eslevé en pointe, et <pb n="151"/> que le chapeau y estant suspendu ne pouvoit mesme y tenir. Tous ceux qui estoient entrez chez luy en sortirent alors pour le suyvre, mais ils prirent tant de plaisir à cét agreable spectacle, qu’aucun n’eust la pensée de l’arrester, non pas mesme les Sergens, qui à force de rire oublierent les fonctions de leur mestier. La pluspart de ceux qui voioient cecy, ne sçavoient si cela se faisoit par gageure, ou par folie, et volontairement ou de force ; Mais quoy que ce fust tous les passans s’arrestoient pour voir cét homme, et en rioient à gorge desployée, ou luy donnoient quelque brocard. Aussi estoit-il fort plaisamment fait avec sa casaque de ramonneur de cheminée, ou de crieur de mort <pb n="152"/> aux rats, et l’Alembic qui couvroit sa teste embeguinée, le faisoit parestre une grotesque de Peintre. Le canal s’estoit heureusement trouvé au devant de son visage, de sorte que cela luy faisoit un nez d’une demie aulne, où l’on disoit qu’il ne manquoit autre chose que d’y voir une roupie. Ceux qui sçavoient que c’estoit un Alchymiste, asseuroient qu’il n’avoit peu mieux faire que de se couvrir des armes de son mestier, et que si sa teste estoit long temps dans ce vaisseau, elle pourroit se fondre et passer en distilation. D’autres qui avoient moins de subtilité, demanderent s’il croyoit que sa teste fust aussi precieuse qu’une relique, et qu’on ne la deust voir qu’au travers d’un verre. Il <pb n="153"/> y eust quelqu’un qui dit agreablement, que c’estoit peut-estre, qu’il la vouloit ainsi faire meurir au Soleil comme les melons. Un escholier qui avoit leu depuis peu les nouvelles de Cervantes, pensa bien avoir prononcé un meilleur mot, disant que c’estoit-là un second Docteur Vidriera, et que si celuy d’Espagne eust esté de cette sorte, il n’y eust eu personne qui n’eust creu aussi bien que luy, qu’il estoit de verre . Chacun s’en gaussant ainsi, cela luy fut pourtant favorable, car l’on ne pouvoit souhaitter de mal à celuy qui donnoit tant de recreation, et l’on luy faisoit place pour fuir, à quoy il ne s’oublioit pas, ayant fort bien repris l’usage de ses jambes, quoy qu’auparavant il eust fait le <pb n="154"/> malade. Il n’y avoit que les enfans de la ruë qui taschoient de l’arrester par un bout de sa casaque, et crioient comme à caresme prenant, lors qu’ils voyoient un masquarade. Il y en eut mesme de si insolens qu’ils luy jetterent de la boüe et des pierres, et soit par bonheur ou par malheur, il y en eust une qui l’atteignit par son casque qui n’estoit pas à l’espreuve, et l’ayant mis en pieces, elle luy fit un trou à la teste. La douleur qu’il en receut fut grande, mais en recompense il se vit delivré de ce qui l’importunoit, et se trouva fait à peu pres comme les autres hommes, n’ayant plus une teste de verre. N’estant plus si ridicule q[u]’auparavant, il se sauva avec moins de difficulté, il passa <pb n="155"/> dans une petite ruë où demeuroit un de ses amis, chez lequel il fut à l’abry de toute cette canaille, et mesmes c’estoit le lieu où il avoit desja fait serrer ses meilleures hardes, tellement qu’il y put changer d’habit, et en prendre un assez differend de l’autre, pour n’estre pas reconnû, quand mesme il fust sorty tout sur l’heure. Cependant un notable Bourgeois à qui apartenoit la maison où il avoit demeuré avec Artephius, y arriva avec un Sergent qui saisit les meubles pour ses loyers, par preference à tous autres. Comme les mauvais accidens sont assez tost publiez, leur desastre avoit esté sceu tout en un coup, pour faire venir-là en mesme temps tous ceux qui y avoient interest. <pb n="156"/> Nous y vismes arriver une femme esplorée qui à ce que nous en pouvions connoistre par ses habits mediocres, et sa mine passable, estoit entre la Demoiselle et la Bourgeoise, et entre la beauté et la laideur. Elle tenoit un enfant par la main, qui en avoit trois autres à sa suite, qui se tenoient chacun par la cotte, comme s’ils eussent joüé à ce jeu où les enfans se tiennent l’un l’autre par la queüe. Elle disoit qu’elle estoit la femme legitime d’Artephius ; Que ces enfans estoient de luy et d’elle et que s’asseurant sur son affection, elle luy avoit donné tout ce qu’elle avoit, or, argent et pierreries, et que si l’on ne les trouvoit chez luy elle estoit ruinée ; Qu’elle vouloit faire ouvrir ses cabinets, et trans<pb n="157"/>porter ses coffres, et que la pluspart de ce qu’il avoit luy apartenoit. Quelques traits de son visage nous firent sçavoir que c’estoit la belle Deesse dont nous avions desja veu le portrait chez luy, mais nous pensasmes qu’elle n’estoit pas moins fourbe que celuy dont elle se plaignoit, et que sa conversation l’avoit pû corrompre. Nous vismes bien alors que les procedures qui se faisoient-là, alloient prendre long trait, et pource qu’il ne nous estoit point seant, de nous mesler des affaires d’autruy, nous nous en retournasmes chez nous, non sans quelque admiration des choses bigearres, que nous avions veuës et oüies, et pourtant avec quelque fascherie qu’il fust arrivé du <pb n="158"/> mal-heur au pauvre Heliodore, qui nous sembloit plus simple que meschant, et duquel nous croyons qu’il n’avoit jamais usé d’autre tromperie envers personne, que de celles dont il avoit esté premierement trompé, par son pretendu frere : mais nous prenions plaisir ainsi à nous laisser abuser par un zele de charité, car si Heliodore avoit moins fait qu’Artephius, ce n’estoit que faute d’industrie, et non pas faute de volonté. Quelques temps apres, nous estant enquis de ce qu’il estoit devenu, nous aprismes qu’il estoit sorty de Paris, craignant d’estre recherché pour plusieurs galanteries dont il estoit acusé, aussi bien que son associé, et pour ne pouvoir satisfaire à leurs debtes <pb n="159"/> communes ny aux siennes particulieres ; Que leur valet qui desroboit le vin du Tavernier, ayant esté en prison quelques jours, un homme de qualité l’avoit fait sortir par compassion ; Que leur hoste avoit fait vendre tous leurs meubles pour se payer ; Et que leurs autres creanciers estoient contraincts de se contenter de la joye qu’ils avoient receuë, un certain espace de temps, sur l’esperance de devenir riches par leur moyen ; et quant à la Maistresse ou femme pretenduë d’Artephius, qu’elle pouvoit trouver d’autres Peres, aux enfans qu’elle luy avoit voulu amener. Je sceus aussi qu’en effet Artephius avoit quité Heliodore inopinément, mais qu’ils s’estoient veus depuis <pb n="160"/> en Touraine, où ils avoient recommencé leur premiere vie, promettant des miracles de leur sçavoir ; Qu’enfin Artephius estant mort de maladie luy qui promettoit de les guerir toutes, son confident privé de son bon apuy, s’estoit mis à voyager dans l’Europe avec diverses personnes de condition, aupres desquelles il s’estoit rendu complaisant, pour vivre à leurs fraiz. Il ne revint à Paris qu’au bout de six ou sept ans, et je pense que comme nous estions des derniers qu’il y avoit veus, nous fusmes aussi des premiers qu’il y voulut voir, afin que la connoissance fust plus aisée à renoüer. Il sçavoit nostre maison qui estoit assez connuë dans Paris, et un jour qu’il s’y <pb n="161"/> faisoit un grand concert de musique, que beaucoup de gens venoient entendre, sans que l’on leur demandast ce qu’ils desiroient, il s’y glissa avec les autres, et demeura là des derniers tant que nous eusmes le moyen de l’envisager et de nous ressouvenir que nous l’avions veu quelque part. Je m’avisay le premier que c’estoit Heliodore, quoy que ses cheveux qui de noirs estoient devenus blancs, me l’eussent fait d’abord mesconnoistre : Je m’aprochay de luy pour luy tesmoigner la joye que j’avois de le voir, et pour luy demander quelles affaires l’avoient si long-temps esloigné de Paris : Il me repartit, qu’il avoit voyagé, non pas à la mode des marchands, pour ra<pb n="162"/>porter diverses denrées, mais à la maniere des Philosophes, pour raporter de la science et de l’honneur ; Qu’il estoit ravy de voir que nous aimions la Musique, et que pour luy il avoit dessein de faire cultiver toutes les nobles disciplines ; Qu’il alloit demander le Pré aux clercs  pour y faire bastir sept Palais, où à chacun l’un des sept arts liberaux seroit enseigné, et tous ceux qui en feroient profession, y seroient magnifiquement entretenus, sans qu’il leur coutast rien, et qu’il m’en feroit l’un des Directeurs ; Qu’il ne pouvoit plus souffrir, qu’aucun qui eust de la science et de la Vertu, ne fust pas riche. Pendant qu’il disoit cela, je considerois son habit tout desteint, et tout deschiré <pb n="163"/> et je m’imaginois qu’il eust eu besoin qu’un autre que luy eust eu le bon dessein qu’il avoit, pour le secourir luy mesme dans sa necessité, comme un enfant ou au moins un bastard de la Science ; Je croiois qu’il n’estoit pas plus sage qu’auparavant, puis qu’au milieu de sa gueuserie il tenoit des discours de Prince : Je ne me peus empescher de luy dire là dessus par feinte, que je me doutois qu’il avoit si bien employé son temps, qu’il avoit achevé de trouver la Pierre Philosophale, à quoy, il me repartit, Que non seulement, il avoit trouvé, ce que l’on cherchoit d’ordinaire pour la perfection des corps metalliques ou des animaux, mais ce que l’on desiroit pour la perfection des Esprits, dans l’acquisi<pb n="170"/>tion de toutes les sciences, et mesmes du don de Prophetie. En suite il adjousta des choses si absurdes, que je souhaitay qu’elles ne fissent aucune impression sur mon esprit. Mon Pere fut assez heureux pour estre destourné par d’autres gens qui le delivrerent de ses importunitez ; et je tins à malheur de l’avoir rencontré à huit jours de là, dedans les ruës, où nonobstant ses hautes propositions, il me demanda quelque argent, que je luy refusay, sçachant bien que c’estoit le perdre que de luy donner, il ne m’acosta point depuis, quoy qu’il en eust envie : Car je l’évitay plus qu’un escueil qui m’auroit menassé du naufrage. Quatre ans se sont encore passez durant lequel temps j’ay apris <pb n="165"/> qu’il a coulé sa vie par divers artifices, dont il avoit fait l’aprentissage sous Artephius : Mais je ne vous en entretiendray point, pource que ce sont choses esloignées, que l’on ne m’a pas specifiées particulierement, n’ayant eu dessein de raconter que ce que je sçay de science certaine.</p>
<p>LORS que Melinte fut parvenu à cét endroit de sa narration ; Clorinie creut qu’elle estoit toute achevée, pource qu’il sembloit declarer qu’il n’avoit plus rien à dire, et à cause qu’il se tenoit aussi dans le silence ; Tellement qu’elle parla en cette sorte ; Je croy qu’il n’y aura personne icy qui n’avoüe que vous nous avez raconté de subtiles et plai<pb n="166"/>santes fourbes, de vostre Artephius, et de vostre Heliodore ; mais je vous declare pourtant que je suis encore à trouver ce que cela a de commun avec Theophraste, sinon que tous les trois se sont meslez de Chymie ; Mais si les autres l’ont fait avec fraude, le Sage que je connoy, s’y comporte sincerement et en homme de bien, de maniere que vous auriez tort, Cleobule et vous, de vouloir ternir davantage une reputation si nette, et si autorisée.</p>
<p>Cleobule se voyant alors attaqué avec son amy, repartit ainsi à Clorinie ; Ne vous a-t[-]on pas dit d’abord, Madame, que Theophraste n’est autre qu’Heliodore, et ne pouvez-vous comprendre qu’un homme ait changé <pb n="167"/> de nom, en changeant d’estat et de fortune, pour n’estre point reconnu apres les bons coups qu’il a joüez ? Melinte ne vous a pas encore raconté tout ce qu’il sçait : Ne voulez vous pas avoir la patience qu’il acheve ? Il est vray, dit alors Melinte, que je n’ay encore parlé que d’Heliodore, et qu’il me faut deschiffrer nostre Theophraste. Vous en ferez ce qu’il vous plaira, reprit Clorinie, mais je ne sçaurois pourtant souffrir que Theophraste soit Heliodore. Si ferez-vous bien, Madame, dit Melinte : car vous reconnoistrez enfin, que l’un ne vaut pas mieux que l’autre. Il n’en faut donc pas demeurer en si beau chemin, dit Polyandre ; Voilà des relations où le sçavoir est si agrea<pb n="168"/>blement meslé parmy les descriptions naïves, que je confesse n’en avoir jamais oüy qui me plussent davantage.</p>
<p>Cleobule eut de la satisfaction de ce que Polyandre avoit pris plaisir à la narration dont il avoit procuré le recit ; Il ne se mettoit pas tant en peine de Clorinie, parce qu’il sçavoit bien qu’elle n’avoit pas l’esprit assez fort pour gouster ces choses ; et puis elle faisoit connoistre que la fascherie qu’elle avoit que l’on voulust descrediter son Alchymiste l’avoit desja préocupée : Neantmoins pour ne se point monstrer de mauvaise humeur, voyant que Melinte vouloit encore parler, et que Cleobule et Polyandre l’y excitoient aussi, elle luy promit <pb n="169"/> de continuer de l’escouter, et il recommença en ces termes.</p>
<p>SUITE DE L’HISTOIRE D’HELIODORE, SOUS LE NOM DE THEOPHRASTE.</p>
<p>JE ne sçay pas, si Heliodore estant esloigné de Paris s’est tousjours fait appeller de mesme sorte, ou si faisant le Medecin, l’Alchymiste, l’Astrologue et le Devin, comme il avoit veu pratiquer à Artephius, il changeoit aussi de nom autant que de conditions ; Tant y a que revenant en cette ville, où il y avoit quelques plaintes contre luy, et ne voulant plus que l’on <pb n="170"/> se souvint de l’avoir veu autrefois, il a pris le nom de Theophraste. Il ne s’est pas fait connoistre d’abord à quantité de gens, afin de faire des coups sourds et muets ; Il a souhaité presque de passer pour un phantosme ou un ombre  qui revenoit de l’autre monde, ou pour quelque homme fort irregulier ; prenant tantost l’habit long, et tantost celuy d’un Chevalier à l’antique, selon les personnes devant lesquelles il vouloit paroistre : J’en diray quelques exemples, dont voicy le premier.</p>
<p>Le docte Peralde qui dans une vieillesse assez avancée, a le don de gayeté et d’affabilité, reçoit aussi l’honneur d’estre visité de plusieurs gens de condition et d’es<pb n="171"/>prit, à quoy la belle veüe de son logement ne nuit pas, et l’endroit où il est situé qui est le plus passant de Paris. Estant un jour seul dans sa chambre, ce qui estoit assez extraordinaire, deux hommes vestus de noir y entrerent, qui avoient mine de pauvres solliciteurs ou escrivains du Palais  : Apres deux ou trois reverences profondes, le plus aparent des deux luy dit, que le grand Teophraste les avoit envoyez vers luy pour luy baiser les mains de sa part, et le prier de luy faire sçavoir à quel jour et à quelle heure, il pourroit avoir l’honneur de le voir sans l’incommoder. Peralde dit qu’il n’avoit pas le bon-heur de connoistre ce Seigneur-là, sur quoy cet homme repartit, que c’estoit <pb n="172"/> pourtant un personnage des plus signalez de l’Europe ; Mais que ses longs voiages par toute la terre, avoient possible desrobé sa connoissance à plusieurs personnes, et qu’aussi-tost que Peralde l’auroit veu un moment, il le connoistroit par son merite, dont il ne se pouvoit qu’il n’eust oüy parler ; Quant à luy qu’il connoisoit parfaitement le sçavant Peralde par ses ouvrages et sa reputation, mais qu’il souhaitoit de plus de joüir de sa conference. Peralde dit qu’il se sentoit extremément son obligé, s’il avoit ce dessein, et qu’il l’iroit trouver par tout où il sçauroit qu’il pourroit estre, et il suplia fort ces deux hommes de ne luy point celer cecy, pource qu’il croyoit <pb n="173"/> en effect, que quand un homme souhaitoit de le voir, dez là il meritoit qu’il l’allast voir luy-mesme : Mais quoy qu’il pust dire, ces deux hommes demeurerent fermes à luy demander son heure, luy asseurant que Theophraste ne vouloit point estre prevenu si bien que pour s’accorder à leurs prieres si pressantes et si importunes, il leur dit donc qu’il seroit le bien venu quand il voudroit, et que de toute la semaine, il ne sortiroit point de chez luy. Apres cela ils s’en allerent satisfaits, et Peralde n’attendoit rien moins que de voir venir à luy quelque Mage de Perse, ou quelque parent du grand Mogor . Ces deux Ambassadeurs venus ensemble avec ceremonie, devoient faire <pb n="174"/> esperer quelque chose comme cela : En effet le lendemain sur les deux heures apres midy, l’on heurta à la porte de sa chambre assez fort, et l’ayant ouverte, voila les deux mesmes hommes qui entrent, et apres luy avoir fait chacun une reverence à yeux demy-clos et humiliez, ils se mirent en haye à costé de la porte, et un autre homme entra en suite, qui avoit une barbe quarrée presque toute blanche, et qui estoit revestu d’une soutane et d’un long manteau. Il tenoit devant son estomach un grand livre couvert de cuir brun, fermé de gros fermoirs de cuivre, et il sembloit affecter la contenance de ces grands Sacrificateurs des anciens . Il garda si bien sa gravité, qu’il ne fit <pb n="175"/> que s’incliner un peu sans oster son chapeau ; mais enfin voyant que Peralde se baissoit fort bas devant luy pour le recevoir, il retira une main de son livre pour luy faire une salutation assez mediocre. Peralde luy ayant dit, qu’il luy avoit une tres-grande obligation d’avoir pris tant de peine que de venir chez luy, il luy repartit gravement ; Qu’il vous suffise que nous vous connoissons : Vostre renom a une estenduë plus longue que vous ne croyez ; mais aussi n’y a t’il point de vertu au Monde dont nous ne descouvrions l’esclat par une vivacité extraordinaire. Peralde se mit là dessus dans l’humilité, ne se laissant point gagner par la presomption. Apres ce discours il pria cour<pb n="176"/>toisement cét homme de s’asseoir, voyant bien que c’estoit le grand Theophraste dont l’on luy avoit parlé. Or comme ceux qui aiment les sciences, ont une coustume dont ils ne se peuvent deffaire, qui est qu’ils veulent sçavoir quels sont tous les Livres qu’ils voient, Peralde ne se peut tenir de s’informer de cét illustre personnage, de quoy traittoit ce gros volume qu’il portoit ; luy demandant pardon neantmoins au mesme temps pour sa curiosité. Ce sont deux petits commentaires, dit Teophraste, que nous avons faits en nous joüant sur la table d’esmeraude de Mercure Trismegeste, et sur le Codicile de Raymond-Lulle . Peralde repartit, que si cét ouvrage luy avoit esté un <pb n="177"/> jeu, il auroit esté tres-difficille pour un autre, non pas seulement à faire, mais à entendre. Nous avons aussi mis en suitte, dit Teophraste, une entiere refutation de tout ce qu’a dit cét ignorant d’Aristote, des choses naturelles qu’il ne connoissoit pas, et ce badin de Platon qui nous veut repaistre de ses idées chimeriques . Peralde s’estonna de ce qu’il parloit si licentieusement de ces deux grands Auteurs ; Pource que cela excitoit d’avantage sa curiosité, il avança alors sa main vers ce livre pour le prendre, mais Teophraste le repoussant doucement luy dit ; Patientons, je vous prie ; Nous aurons une autrefois le loisir de voir cecy, pour maintenant sçachez <pb n="178"/> que nous avons des choses plus importantes à dire.</p>
<p>Dans cét instant, Peralde se retournant vers ces deux hommes qui avoient accompagné Theophraste, vid qu’ils estoient tousjours debout et nuë teste ; Comme il estoit fort civil, il leur dit ; Hé Messieurs, ne vous plaist-il pas de vous seoir ? je vous demande pardon si en parlant à Monsieur, je n’ay point pensé à vous. En disant cela il se sousleva comme pour les vouloir forcer à prendre place, mais Theophraste le retenant aussi-tost, luy dit d’un ton majestueux ; Laissez, je vous prie, ce sont nos gens. Peralde ne leur dit donc plus rien, les laissant en l’estat qu’ils voulurent estre ; Il conneut bien que Theophraste <pb n="179"/> pretendoit passer pour grand Seigneur, d’avoir des hommes avec luy, qui luy rendoient tant de devoirs, et de parler tousjours de luy seul en plurier  comme il faisoit. Au commencement il avoit creu qu’il parlast en mesme temps de ces deux hommes ou de quelques autres de ses associez, mais il fut bien-tost tiré de cette erreur. S’estant remis en sa place, Theophraste reprit la parole, et ayant prealablement toussé et craché, il luy dit cecy ; Nous vous asseurions tantost que nous avions à dire des choses plus importantes que ce qui est dans ce livre, quoy que de verité il soit de quelque prix : En effet, Monsieur, ayant veu vos beaux ouvrages qui ont couru par toute l’Europe <pb n="180"/> où vous avez restauré la Science Chronologique, nous avons dit en nous mesme ; Un homme qui sçait si bien le nombre et l’ordre de toutes les années, en devroit encore passer icy une infinité, et la vraye Doctrine du Temps qu’il enseigne , merite bien qu’il soit le maistre du Temps ; Cependant nous avons apris, que vous estiez sur le declin de vostre âge, et que si une puissante main n’y remedioit, vous vous en alliez dans le grand chemin des autres hommes, c’est à dire à la mort, ce qui est un dommage indicible ; C’est pourquoy possedans une Science toute particuliere pour la prolongation des jours, nous avons cru que nous ne pouvions faire part de nos grands effets à personne qui <pb n="181"/> le meritast mieux que vous, tellement que nous sommes venus icy pour vous aporter deux choses les plus agreables du Monde, à sçavoir la santé et la longue vie.</p>
<p>Peralde connût bien alors que c’estoit-là quelque homme qui pensoit l’attraper, mais il se tenoit bien sur ses gardes : Il luy dit sagement qu’il avoit assez oüy parler de quelques secrets pour prolonger la vie des hommes plus que la Nature n’ordonnoit, mais qu’il croyoit que c’estoit des propositions magnifiques qui avoient peu d’execution. Ceux qui n’en ont pas veu l’espreuve, en doutent, dit Teophraste, en branlant la teste, mais quel âge pensez-vous que nous ayons ? vous me semblez avoir cinquante sept <pb n="182"/> ou cinquante huit ans, respondit Peralde. Nous avons tantost sept-vingt-quatre années , reprit Theophraste, trois mois deux jours six heures, et quinze minuttes selon nostre calcul. Est-il possible ? Monsieur, dit Peralde, faisant l’estonné : Avant qu’il soit un mois, adjousta Theophraste, nous ferons tomber ces poils blancs, que vous nous voyez, et il nous en reviendra de noirs. Il renaistra des dents aux lieux où nous en avons perdu, et nous reprendrons un teint nouveau sans rides et sans taches : Il faut que vous esprouviez aussi ce secret, nous vous en conjurons[.] Pour moy, dit Peralde, je laisse à la volonté de Dieu de faire de moy ce qu’il luy plaira : Il sçait ce qui m’est necessaire. <pb n="183"/> Dieu ne vous deffend point de vous aider, reprit Theophraste, au contraire, sçachant maintenant qu’il y a des moyens de vous rajeunir et de vous faire vivre plus long temps que vostre vigueur naturelle ne semble promettre, vous serez coulpable devant la Majesté divine de ne vous en pas servir, et vous le serez aussi envers les hommes que vous frustrerez de tant de beaux livres, que vous pourriez composer durant une plus longue vie. Et que pensez-vous que cela sera beau un jour, de voir que vous rendrez tesmoignage des choses passées, pour les avoir veuës, et non pas seulement pour les avoir leuës dans les Autheurs de ce siecle là ?</p>
<p>Peralde dit là dessus qu’il ne <pb n="184"/> s’estimoit pas assez pour croire qu’il fust si necessaire au Monde, et Theophraste continuant de luy vouloir persuader de voir quelques-uns des effets de son sçavoir, il fut contraint de luy accorder qu’il verroit donc tout ce qu’il luy plairoit de luy en monstrer : Mais alors ce grand Personnage descendant d’un degré plus bas que sa majesté ordinaire, et cessant de parler en plurier, luy dit, Qu’en effet il avoit trouvé un secret infaillible pour la prolongation de la vie, et qu’il luy estoit seulement besoin de mille ou douze cens francs, pour la preparation de la drogue, et qu’il le suplioit de les luy prester. Moy, dit alors Peralde, ay-je vaillant autre chose que ma plume et mes papiers ? Ja<pb n="185"/>mais je ne vy tant d’argent ensemble. Chacun sçait que vous estes riche, dit Theophraste, mais si vous n’avez pas mille livres comptant à cette heure, donnez-en seulement cinq cens, et vous participerez aux beaux fruicts de mon secret. Je n’ay ny mille livres, ny cinq cens à vous donner, dit Peralde. Hé quoy vous n’en auriez pas trois cens ? reprit Teophraste, si fait bien ou deux cens au moins. Il vint apres jusques à cent francs et à cinquante, et mesme il offrit de laisser en gage son gros volume, qui estoit un manuscrit, dont à ce qu’il disoit l’on luy offroit mille pistoles pour l’imprimer, mais Peralde avoit alors perdu la curiosité de le voir, pource que la veuë en estoit <pb n="186"/> trop chere. Il continuoit à dire qu’il n’estoit point homme pecunieux ; et que ce n’estoit point aussi son mestier de prester de l’argent. Teophraste repartit, qu’il s’estonnoit du mespris qu’il faisoit du plus rare tresor du monde, qui luy estoit offert à si vil pris  et il s’abaissa jusqu’à ne demander que deux pistoles pour l’heure presente, mais Peralde creut qu’elles seroient aussi bien perduës que s’il luy en donnoit cent. Teophraste voyant sa dureté, luy dit enfin, vous y penserez, Monsieur ; l’on vous donne un jour de delay pour en deliberer ; nous reviendrons icy apres demain. Je vous suplie bien fort de n’en point prendre la peine (dit Peralde, à qui cecy commençoit <pb n="187"/> d’ennuier) car ma resolution ne changera point. Il en faut mieux esperer, dit Teophraste ; Adieu jusques au revoir, et en achevant ces mots, il sortit avec ses deux suivans, disant tousjours qu’il reviendroit : Mais Peralde fermant la porte apres eux fort rudement, montroit bien qu’il n’avoit pas envie qu’elle leur fust jamais ouverte. Ils virent donc qu’il n’estoit pas homme à se laisser duper, par tous leurs discours, et tout leur feint apareil ; Aussi n’y revindrent-ils pas. Cette avanture m’a esté racontée de la bouche mesme de Peralde, qui a sçeu depuis que ce Teophraste estoit Heliodore desguisé.</p>
<p>S’il ne reüssit pas en ce lieu-là sous un habit long, il le pût faire <pb n="188"/> ailleurs avec des personnes moins avisées. D’autres fois il s’est contenté du manteau court qu’il a accompagné de l’espée, non pas tant pour témoignage de valeur que pour marque de Noblesse : mais en l’une et en l’autre façon, il a tousjours usé de mesmes subtilitez. Il tira cent escus d’un riche Beneficier, luy laissant pour gage son gros livre, où il pensoit trouver le moyen de devenir encore plus riche : mais il n’y trouva que quelques fragmens d’une Physique nouvelle et Heteroclite que Teophraste avoit heritée d’Artephius. Comme nostre Docteur en avoit fait faire plusieurs copies par ses Secretaires, il peut faire le mesme present à d’autres. Ayant tiré aussi beaucoup d’ar<pb n="189"/>gent d’un fameux Libraire de Paris sur l’esperance d’imprimer un Roman mysterieux, où l’art de faire de l’or devoit estre exprimé par Emblémes tres-significatifs, il luy avoit laissé un gros paquet bien seellé du cachet de ses armes, où il faisoit croire que ce manuscrit estoit enclos, et qu’apres un voyage d’un mois, il se donneroit la peine de le revoir pour le mettre sous la presse ; Mais le Libraire ayant attendu son retour en vain, et voulant se rembourser de ce qu’il luy avoit donné, il eut de l’impatience d’imprimer ce livre, avec deux de ses associez qui desiroient y avoir part  ; Il les mena à la grosse Teste  pour en conclurre le marché, et ayant mis au bout de la table, le gage de Teophraste <pb n="190"/> qu’ils prenoient pour quelque ouvrage excellent, ils beurent chacun plantureusement à la santé de l’Autheur, mais le repas finy ayant rompu le cachet et ouvert le paquet avec grande attention, ils n’y trouverent que de gros papier à faire des enveloppes, où il n’y avoit rien d’escrit ; tellement que l’un d’entr’eux dit, qu’il se doutoit bien que la doctrine de cét homme n’estoit qu’en blanc, ou n’estoit que le vuide et le Rien  : Ils dirent aussi tous ensemble qu’ils avoient esté bien simples de croire, que quand Teophraste leur eust donné le livre qu’il avoit promis, ce fust quelque chose de bon, et que l’on deust s’imaginer qu’un homme qui s’amusoit à escrire l’Art de faire de l’or, en sçeust <pb n="191"/> faire veritablement, pource que s’il l’eust sçeu, il en eust fait, plutost que de s’amuser à en escrire.</p>
<p>La difficulté d’avoir raison de Teophraste, consistoit en ce que s’il venoit à Paris, il ne se faisoit voir qu’aux lieux où il pensoit profiter en quelque façon. Il sçeut un jour qu’au bout du Faux-bourg Sainct Marceau , il y avoit un homme logé, apellé Philomire, qui avoit du bien mediocrement, et passoit toute sa vie à la recherche des sciences de la nature, et en esprouvoit tout ce qu’il en pouvoit aprendre. Il entra subtilement dans la maison de ce melancholique curieux , passant sans rien dire, derriere son valet qui estoit à la porte où il s’amusoit à marchander des fruicts <pb n="192"/> et à les choisir avec soin. Il monta jusqu’à une giroüette dont Philomire faisoit son cabinet et ayant aussi trouvé la porte à demy ouverte il se glissa doucement jusqu’au derriere de sa chaise où il fut quelque temps immobile, mais Philomire ayant tourné la teste pour quelque bruit que fit un chat au mesme temps, il fut si surpris de voir ce spectre qu’il en pensa mourir de peur. Teophraste avoit un chapeau à large bord, une casaque noire et un manteau par dessus ; un coustelas à son costé pendu à une jartiere, et de grosses guestres qui couvroient ses bottes, et quoy que cét homme le regardast fixement, il ne s’en remuoit point d’avantage. Enfin Philomire se rasseurant luy de<pb n="193"/>manda ce qu’il desiroit, et qui il estoit, et comment il estoit venu là, veu que son valet ne faisoit monter personne sans l’en advertir auparavant. Teophraste ayant entrouvert sa bouche petit à petit comme si des ressors l’eussent fait mouvoir, employa aussi un demy quart d’heure à prononcer chaque mot. Je suis, ce dit il, l’un de ces Freres de la Rose-Croix, dont l’on parle tant dans le Monde , lesquels se trouvent en un moment en tous les pays où ils veulent estre. Ayant sçeu que tu desirois de voir l’un de nous, je vien à ton invocation. Ne t’estonne point de ce que j’arrive inopinement : Car nous nous transportons par tout en un clin d’œil, quoy que les portes soient <pb n="194"/> closes, et nous nous rendons invisibles quand nous voulons. Philomire qui estoit fort credule, se resjoüit de la venuë de cét homme, ayant souhaité plusieurs fois en effet de voir quelqu’un de ces Rose-Croix. Il pensoit avoir un beau moyen de contenter ses curiositez, Teophraste luy ayant asseuré apres, que les plus beaux secrets de la Medecine et de la Chymie, et toutes les experiences de Physique et de Mathematique estoient choses familieres à leurs moindres disciples ; Et comme l’Art de faire de l’or estoit ce qui le tentoit le plus, il pria ce Venerable Frere, de luy en aprendre ce que l’on en pouvoit sçavoir. Il luy dit alors, que l’on s’abusoit principalement à la ma<pb n="195"/>tiere, dont l’on vouloit composer la poudre de projection, et que la plus certaine, et celle que l’on devoit tenir infaillible, estoit la cendre du Phœnix ; Philomire luy repartit qu’il croyoit que l’on avoit bien de la peine à en recouvrer, pource qu’à ce que l’on disoit il n’y avoit au monde qu’un Phœnix, qui ne se brusloit qu’au bout de cinq ou six cens ans . Teophraste luy repliqua là dessus que cela estoit vray, mais qu’il arrivoit que cét unique oyseau estoit alors fort vieil, et qu’avant qu’il fust un mois il amasseroit des bois odorans pour se brusler tout au milieu de l’Arabie heureuse, et que lors que son fils, et seul successeur se seroit produit de ses cendres, il faudroit prendre ce qui en reste.196/roit, et que c’estoit la vraye poudre apres laquelle tous les Sages soupiroient depuis tant d’années. Philomire fut ravy d’entendre ce beau secret. Il conçevoit facilement qu’un animal si merveilleux comme le Phœnix devoit avoir des effets nompareils, specialement pour la pierre Philosophalle, ayant leu quelques livres où son nom et ses actions servoient à la signifier . Toutesfois il estoit encore en doute, comment l’on se pouvoit trouver au lieu de son embrasement. En ce qui est de rencontrer cét endroit, luy dit Teophraste, nous nous y servons de regles Geometriques, qui nous font trouver justement le centre de la contrée où il se retire ; et pource qui est de s’y trou<pb n="197"/>ver à point nommé, cela est tres-facile à nous autres, à qui les plus longs voyages ne coustent qu’un instant, et je vous asseure bien que plus d’une vingtaine de mes freres, se rencontreront à la mort et à la resurection de cet oyseau, et j’espere d’i aller aussi pour voir une chose si rare, qui est le chef-d’œuvre de la nature. Philomire s’écria que bien-heureux estoient ceux qui joüiroient d’une telle veüe, et qu’il eust bien voulu y accompagner Teophraste ; Mais il luy repartit, que ce souhait estoit trop audacieux pour luy, et que cela n’apartenoit qu’à ceux de leur compagnie ; tellement que Philomire luy demanda fort humblement, s’il n’en pourroit jamais estre, et ce qu’il faloit faire pour <pb n="198"/> cela. Il luy respondit alors, avec une façon serieuse, que la premiere chose qu’il avoit à faire, c’estoit de luy ouvrir sa bource et ses coffres, et de luy laisser emporter patiemment tout ce qu’il voudroit. Pourquoy cela ? dit ingenument Philomire, avez vous besoin d’or et d’argent vous qui en sçavez faire, et en allant à l’Arabie heureuse par un transport soudain, qui ne se fait que dans les regions etherées, vous arresterez vous en des hostelleries où il faille payer vostre escot ? Hà ignorance ! hà foiblesse ! s’escria Teophraste. Instruisez moy donc, dit Philomire, avec une mine fort franche. Teophraste luy dit à cette heure-là, qu’il devoit sçavoir, que quiconque vou<pb n="199"/>loit estre de leur societé, il faloit qu’il eust pour le moins trois ans de probation, lesquels estoient pourtant retranchez selon le merite que l’on tesmoignoit ; Que la principale vertu estoit l’affection envers les autres freres aspirans, laquelle ne se monstroit que par les charitez que l’on exerçoit envers eux ; Que les profez qui jouyssoient desja de toutes les richesses et felicitez du Monde, ne les possedoient que pour se les communiquer l’un à l’autre, et qu’il faloit que leurs inferieurs les imitassent pour estre dignes de monter à leur degré ; Que cela leur estoit dautant plus necessaire, qu’encore que ces pretendans tirassent de l’instruction des plus relevez, ils ne participoient point encore à <pb n="200"/> leurs facultez qui n’estoient que pour leur communauté, afin que les autres fussent obligez de s’entresecourir ; Qu’il faloit donc que le desirant, laissast puiser dans ses tresors sans en rien tenir de caché, dés le moment que l’on luy en avoit fait la declaration, parce que s’il en faisoit quelque difficulté, ce refus ou cette aversion le rendoient à jamais indigne d’estre de la compagnie.</p>
<p>Philomire voyant que l’on le serroit de si prés, et la curiosité le tentant beaucoup, il estoit esmeu d’ailleurs par la consideration de ce que l’on ne luy proposoit que des œuvres de charité, car quoy qu’il fust avare naturellement, la bonté de son naturel, le faisoit quelquefois cesser de l’estre pour <pb n="201"/> le secours des necessiteux. Ayant un peu resvé, il dit donc à Teophaste, qu’il consentoit qu’il prist tout ce qu’il voudroit de ses biens, pourveu qu’il le fist participant de ses hauts secrets. Teophraste luy repartit que cette resolution estoit bonne, et qu’il verroit ce qui luy en arriveroit. Pour faire qu’il luy adjoutast plus de foy, il l’entretint alors de quelques raretez de la Chymie et de la Magie blanche, qu’il disoit estre honorable et permise , et de quelques subtilitez qui sentoient plus le basteleur que le Philosophe. Philomire fut extremement joyeux d’avoir apris cecy, et l’on tient qu’en suitte, il presenta sa bourse à Teophraste pour y prendre ce qu’il voudroit ; mais l’on ne tombe pas <pb n="202"/> d’acord de la somme que Teophraste en tira ; L’on sçait seulement qu’il luy dit apres, Que c’estoit pour distribuer à quelques freres du dernier ordre qui avoient esté volez sur les chemins en voyageant ; Qu’en consideration de sa liberalité, s’il ne pouvoit encore aller en Arabie avec luy, au moins il auroit ce bonheur qu’il auroit des nouvelles le premier de la resurection du Phœnix, et qu’il luy feroit voir aussi-tost l’effet de ses cendres par le changement du plomb en or ; Qu’il partiroit dés le lendemain pour cette belle expedition. Il quitta apres Philomire qui conta depuis les jours et les heures en attendant son retour, s’imaginant que ce frere de la Rose-Croix le viendroit encore trouver à l’im<pb n="203"/>pourveu dans son cabinet, et qu’il entreroit les portes closes. Son attente fut vaine en cela ; Teophraste n’avoit point envie de retourner vers luy, parce qu’il avoit excroqué son argent et n’avoit plus guere de chose à luy aprendre. Toutefois s’estans rencontrez fortuitement à la promenade du mail , il luy voulut faire croire qu’il l’y estoit venu trouver expres, à cause qu’il sçavoit bien qu’il y seroit, et qu’il n’y avoit qu’un jour qu’il estoit revenu de son grand voyage. Philomire luy demanda s’il avoit veu la mort du vieil Phœnix, et la naissance du jeune, surquoy il luy enfila mille plaisantes bourdes, luy disant qu’il avoit veu le Phœnix aporter des buchettes de ce<pb n="204"/>dre, de canelle et de l’arbre d’où vient l’encens, et que le Soleil y ayant mis le feu, il l’avoit veu brusler aussi tost, et qu’en mourant il avoit eu un chant plus melodieux que tout ce que les oreilles pouvoient oüyr ; Qu’apres il estoit venu une pluye qui avoit esteint le feu, puis que le Soleil l’avoit essuyée, et qu’une douce rosée luy avoit succedé, en suitte de laquelle il avoit veu naistre un nouvel oyseau, qui outre qu’il avoit des plumes plus belles que celles du Paon, faisoit voir aussi toutes les couleurs de l’arc-en Ciel, et brilloit plus que l’or et les pierreries  ; Que son chant avoit plus de douceur et d’harmonie que celuy de tous les oyseaux et de tous les hommes ensemble, et <pb n="205"/> que le son de toute sorte d’instrumens ; Que les tuyaux de ses plumes estans pertuysez en de certains endroits comme les flutes, l’on entendoit un petit jeu d’orgues dans son corps, ce qui estoit tres-merveilleux ; Qu’au reste dés qu’il avoit paru, tous les autres oyseaux de l’univers, luy avoient envoyé des deputez pour luy rendre hommage, et le salüer en qualité de leur Roy. Il en racontoit plusieurs autres choses, que Philomire prenoit plaisir d’oüyr ; Mais il ne se peut tenir pourtant de l’interrompre, pour luy demander encore s’il avoit eu des cendres du vieil Phœnix. Il faut que je vous avoüe, luy dit alors Teophraste, que le jeune oyseau estoit si gay, et battoit si fort des <pb n="206"/> aisles en sortant de son premier lict, et salüant la lumiere pour la premiere fois, qu’il fist voler à bas tout ce qui restoit des cendres de son Pere, et un vent qui se leva apres les emmena si loin, qu’il n’y eust que deux ou trois de nos confreres qui en peurent ramasser ; Mais j’espere bien qu’ils m’en feront part, et que je vous en pourray donner pour vous faire riche à jamais. Apres quelques autres discours, Teophraste voulut continuer à esmouvoir la liberalité de Philomire, luy alleguant qu’il y avoit encore quelques-uns de leurs freres en necessité, mais Philomire plus avisé que l’autre fois, demanda à les connoistre, afin de voir luy mesme dequoy ils auroient besoin, <pb n="207"/> et d’autant qu’il luy sembloit que Teophraste luy avoit manqué de promesse, il ne se voulut plus fier à ses paroles, tellement que ce Docteur reconnut qu’il luy falloit chercher pratique ailleurs.</p>
<p>Ayant dessein d’attraper un autre homme, il luy avoit dit aussi qu’il estoit des Freres de la Rose-Croix, et qu’il sçavoit faire parfaitement la transmutation des metaux ; Qu’une certaine terre rouge qui se trouvoit prés de Nuremberg y estoit extremément utile , et qu’il n’estoit besoin que de payer le voyage d’un homme qui en devoit aller querir. A ce coup s’il ne trouva pas sa dupe en une maniere, il la trouva de l’autre. Cét homme ne luy voulut donner de l’argent que par forme de <pb n="208"/> prest ; Mais il estoit aussi bien perdu que s’il luy eust donné d’une autre sorte. Quand il le redemandoit, Teophraste prenoit tousjours quelque delay. Enfin ce creancier le rencontrant voulut sçavoir sa demeure pour sa consolation ; Il luy enseigna donc une certaine maison, où il disoit qu’il logeoit à la seconde chambre sur le devant, et où il promit de l’atendre le lendemain aprés disné. Or c’estoit un de ses amis qui s’estoit logé-là en chambre garnie pour un jour ou deux : L’y ayant esté trouver, il le pria qu’il y peust conferer avec un homme : Cét amy ayant affaire dehors l’y laissa, et quelque temps apres son creancier arrivant, il le reçeut comme si c’eust esté là sa <pb n="209"/> chambre, mettant du bois au feu, et le faisant seoir ; et feignant mesme d’apeller des valets ; Mais au lieu de luy rendre alors ce qu’il luy devoit, il luy en demanda encore davantage, luy promettant de luy rendre le tout dans trois jours. Cét homme fut si simple, que de luy donner une partie de ce qu’il demandoit, croiant qu’il avoit beaucoup fait d’avoir apris son logis, et que s’il ne le payoit, il feroit vendre ses meubles, ou qu’il s’attaqueroit à sa personne. Mais estant revenu en ce lieu trois jours apres, et ayant heurté à la porte de la chambre où il avoit veu Teophraste, il y trouva un homme inconnû qui luy dit, qu’il n’y avoit que luy qui logeast là, et tous les serviteurs de la maison <pb n="210"/> luy confirmerent cecy, sans lui pouvoir aprendre aucune nouvelle de celuy qu’il cherchoit. Alors il creut que son debiteur estoit veritablement un Frere invisible.</p>
<p>Comme il faut changer de subtilité selon les esprits que l’on rencontre et selon les occasions ; il y a eu d’autres gens de haute condition à qui Teophraste a fait croire que la rosée estoit la plus excellente liqueur qui fust sous le Ciel  ; Que c’estoit d’elle que l’on devoit composer la souveraine medecine des Philosophes ; Et qu’il en sçavoit extraire une essence miraculeuse, pour conserver la santé et la vie ; Que la rosée mesme toute telle que l’on la recueilloit y servoit de beaucoup ; Et qu’il ne faloit pas cueillir cette manne <pb n="211"/> celeste sur toutes sortes de fleurs, mais sur les fleurs d’Heliotrope seulement ; Que si l’on en prenoit le matin une cueillerée, cela rajeunissoit l’homme puissamment, et que pour l’avoir tres-excellente, il la falloit aller querir en Egypte, ou aux autres païs chauds, et là dessus il demandoit force argent pour accomplir ce voyage, et si l’on luy en eust donné, il l’eust employé à s’aller promener par le Monde. Pour establir la reputation de la Rosée, il disoit que si ceux de sa celebre compagnie, estoient vulgairement appellez Freres de la Rose-Croix, c’estoit que l’on avoit ainsi expliqué les premieres lettres de leur nom, qu’ils mettoient seulement à leurs livres et à leurs mis<pb n="212"/>sives, mais que cela signifioit plutost les Freres de la Rosée-cuitte ; Il pensoit avoir trouvé en cela une chose excellente ; de sorte qu’il en fit un grand discours dans une assemblée solemnelle, mais il fut bien surpris lors qu’un rieux retournant s’en dessus-dessous, tout ce qu’il avoit allegué ; conclud qu’il falloit plutost les appeller les Freres du rost-cuit, et qu’ils aimoient fort à trouver nappe mise et viande preste, n’estans que des faineans qui vouloient vivre du labeur d’autruy ; Que la santé, et les richesses qu’ils promettoient aux autres, n’estoient que pour eux, lors qu’ils attrapoient leur argent pour faire bonne chere.</p>
<p>Outre l’essence de rosée Teo<pb n="213"/>phraste ne manquoit pas de promettre l’Or potable, qui est la promesse ordinaire de tous bons Chymistes  ; mais pource qu’il sçavoit peu de chose des moyens dont l’on preten d’user pour y parvenir, il estoit si grand affronteur qu’il monstroit quelquefois des phioles pleines d’huyle ou d’eau jaunastre, asseurant que c’estoit de l’or changé en liqueur. A quelques-uns il demandoit des lingots d’or ou des escus au soleil  pour les liquefier ainsi, et si quelqu’un fut si sot que de luy en donner, il se trouva en effet qu’il rendit cét or potable, en ayant beu et mangé une bonne partie. Je croy qu’il a continué depuis les mesmes fourbes, et pour peu que l’on s’en enqueste dans Paris, l’on <pb n="214"/> en aprendra tousjours quelque chose, qui confirmera l’opinion que l’on doit avoir de luy.</p>
<p>S’IL n’y a que cela (dit alors Clorinie, voyant que Melinte cessoit de parler) je n’y trouve rien qui me puisse persuader, que vostre Teophraste soit le mien, car puisque vous declarez que le vostre a esté autrefois apellé Heliodore, et que c’est un homme qui change, et d’habit et de nom à tous coups, il peut bien avoir pris le nom d’un autre homme fort recommandable, afin de passer pour luy, et jouyr du fruict de sa reputation. Pour vuider ce differend, repartit Melinte, il n’est question que de me faire voir vostre Teophraste, afin que je <pb n="215"/> reconnoisse si c’est celuy que j’ay veu autrefois, lors que l’on le nommoit Heliodore, et que j’ay aussi rencontré depuis qu’il a changé de nom. Cleobule dit, que cette proposition estoit raisonnable, mais Clorinie craignoit encore qu’il n’y eust là de l’erreur. Son Teophraste luy avoit promis une eau qui feroit durer sa beauté au delà de quatre vingts ans, et comme elle n’estoit pas fort dans l’opulence, elle pensoit aussi qu’il luy feroit part des richesses qu’il avoit accoustumé de promettre à ceux qui luy faisoient quelque accueil ; Mais il estoit à aprehender pour elle, qu’il ne la reduisist plutost à une extreme pauvreté.</p>
<p>Polyandre voulut alors se <pb n="216"/> retirer de ce lieu, pour n’estre point obligé de contredire aux uns ou aux autres, mais comme il se levoit pour s’en aller, Clorinie luy dit ; Vous vous souviendrez qu’hier vous me parlastes de quelques avantures de Musigene, que je ne sçavois pas ; Puisque nous avons employé le temps à autre chose, cela sera donc reservé pour la premiere veuë. Il luy repartit, qu’il ne manqueroit pas au premier jour, de luy en aprendre tout ce qu’elle desireroit ; Et ayant dit cecy, il prit congé et se retira, laissant Cleobule et Melinte avec cette Dame, aupres de laquelle ils furent contraints de changer de discours, de peur de l’irriter entierement, s’ils continuoient celuy dont ils s’estoient <pb n="217"/> entretenus, jusques à cette heure là, et quelques gens de Cour estant arrivez, ils leur cederent la place.</p>
<p>Fin du quatriesme Livre.  <pb n="218"/></p>
<p>POLYANDRE,</p>
<p>LIVRE CINQUIESME.</p>
<p>POLYANDRE creut que pour bien voir la difference d’une personne à l’autre, au sortir de la maison de Clorinie, il faloit qu’il allast voir Aurelie, dont l’on devoit faire toute une autre estime. Ayant demandé à un de ses Laquais si elle estoit chez elle, il ne l’osa dire absolument, pource qu’elle se faisoit celer ce jour là ; Mais Aurelie ayant sçeu que <pb n="219"/> c’estoit Polyandre, qui estoit en bas avec dessein de la visiter, l’on luy vint dire aussi tost qu’il prist la peine de monter. D’autant qu’il y devoit avoir le soir un grand Bal au quartier, dont cette Dame estoit priée, elle s’occupoit à se parer pour s’y trouver ; Toutesfois elle ne se sentoit point importunée d’un homme si accort et si respectueux ; et de plus elle avoit grand desir de le voir et de deviser avec luy. Il ne fut pas si-tost dans sa chambre, qu’elle luy dit, qu’elle avoit grand regret de ne s’estre pas trouvé chez elle le jour precedent, lors qu’il avoit pris la peine d’y venir avec Neophile, comme elle avoit sçeu de ses gens. Que lors qu’elle les avoit veus à la Foire, elle avoit eu volonté aussi de leur parler, s’ils n’eussent <pb n="220"/> point esté trop esloignez. Polyandre tres-satisfait de sa civilité, luy fit les complimens qui estoient necessaires en cette occasion, luy témoignant qu’ils seroient assez heureux, quand ils la rencontreroient une fois, apres en avoir manqué beaucoup d’autres, et sur tout il tascha d’inventer des choses vray-semblables pour leur servir d’excuse, de ce qu’ils ne s’estoient point approchez d’avantage, luy remonstrant que ce n’estoit pas en ce lieu là que Neophile luy vouloit demander le pardon qu’il avoit à obtenir d’elle, et qu’il prendroit mieux son temps une autre fois. Il n’avoit garde de luy descouvrir que celuy qui la menoit, fust cause de ce que Neophile ne l’avoit <pb n="221"/> point abordée, et que mesme il estoit rentré dans un nouveau courroux. Comme il y eust eu quelque témoignage de foiblesse dans cette confession, il n’en vouloit point parler pour espargner la reputation de son amy : Neantmoins parce que tant plus il voyoit Aurelie, tant plus elle luy plaisoit, et tant plus il avoit aussi de desir de luy plaire, cela sembloit le devoir destourner de luy rendre les autres agreables ; ou au moins de n’avoir que ce soin là. Son cœur s’enflammoit pour elle de ce beau feu, dont brusloient la pluspart de ceux qui la voyoient. Il en donna des preuves en ce qu’ayant sçeu le lieu où elle alloit au Bal ce soir là, il ne manqua point de s’y trouver, et se ran<pb n="222"/>gea aupres d’elle le plus longtemps qu’il peut, n’ayant autre pensée que de l’entretenir. Il est vray que s’il luy aprist l’estime qu’il faisoit d’elle, il ne luy vouloit point encore temoigner qu’il se portast jusques dans la passion ; Il faloit sonder son esprit avant toutes choses, et voir comment il seroit receu tandis que les affections de Neophile dureroient, ou lors qu’elles auroient trouvé leur terme. Quoy qu’il fust plus fin qu’un jeune homme, qui n’avoit pas tant d’esprit n’y d’experience que luy, il ne pretendoit point trahir la confiance qu’il avoit en luy, et lors que l’occasion se presenta de parler de ses interests, il ne dit rien qu’à son avantage.</p>
<p><pb n="223"/> L’ayant esté voir le lendemain, il ne luy cela point que le jour precedent, il avoit veu Aurelie chez elle, et depuis au Bal ; Neophile qui gardoit son indignation ne monstra point qu’il fust fasché de n’y avoir pas esté : Quoy qu’il eust dessein de retourner encore chez cette Dame, il n’y vouloit pas aller si-tost, craignant que ses visites frequentes, ne luy fissent croire qu’il ne se peust passer d’elle : Toutefois Polyandre desiroit voir promptement s’il se rallumeroit quelque nouveau feu entre elle et luy, et piquant d’honneur Neophile, il le fit souvenir de la pensée genereuse, qu’il avoit euë de ne point abandonner la partie à Thrasomede : C’est ce qui le fit resoudre à visiter Aurelie <pb n="224"/> plutost qu’il n’avoit delibere . Polyandre luy ayant asseuré qu’il y seroit le bien venu quand il voudroit, ils y allerent dés l’apresdisnée, et ce jeune amoureux obtint sur son esprit de feindre si bien, qu’il ne témoignoit ny jalousie ny colere.</p>
<p>Aussi-tost qu’il eurent fait leurs premiers complimens, Aurelie choisit les plus belles paroles qui se pouvoient dire, pour temoigner la satisfaction qu’elle avoit de l’honneur qu’ils luy faisoient, et combien elle avoit de regret que Neophile eust desja pris la peine en vain de venir pour la voir, ne l’ayant point trouvée deux jours auparavant, et une autrefois luy estant arrivé une chose fascheuse qui l’avoit fait <pb n="225"/> partir plutost qu’elle n’eust desiré. Là dessus elle le suplia d’oublier tout ce qui s’estoit passé, puis qu’il sçavoit qu’elle n’y avoit aucune part : Mais Neophile luy voulant faire croire qu’il n’en avoit plus aucun ressentiment, luy dit ; Non non, Madame, permettez-moy de ne point oublier cecy, c’est un accident qui n’a rien qui me doive fascher, sinon qu’il a empesché que je n’aye eu l’honneur de vous saluër chez vous, si tost que je desirois, et que dans cét instant je me laissay emporter à des excez dont je doy avoir regret ; C’est pourquoy il faut que je me represente aussi principalement, ce qui se fit de ma part pour m’inciter à vous demander pardon, de mes premiers mouve<pb n="226"/>mens, qui furent cause que je sortis d’icy, avec une trop grande precipitation. Apres il luy dit, que Polyandre luy avoit conté comme rit sa femme de chambre, qui avoit perdu l’esprit, l’avoit mis dans l’erreur où il estoit, et qu’il seroit bien desraisonnable s’il n’excusoit une chose qui s’estoit faite sans dessein. Polyandre ayant l’artifice de tirer de ce sujet un entretien plus recreatif, dit qu’il croyoit que ce jour là avoit esté destiné, pour leur faire voir des personnes toutes extraordinaires ; Que l’on sçavoit bien quelles avoient esté les extravagances de Dame Guerinette, mais qu’outre cela au sortir de chez Aurelie, Neophile s’estoit trouvé avec trois hommes les <pb n="227"/> plus divertissans de la terre, et que l’on pouvoit prendre pour des plus celebres originaux de Paris, qui estoient Musigene et Orilan et un vieillard dont il ne sçavoit point le nom ; Que l’un estoit un Poëte juré , l’autre un amoureux universel, et le troisiesme avoit fait croire qu’il estoit Alchimiste, mais puisque l’on avoit remarqué que cettuy cy estoit descendu de la chambre d’Hyperide, il eust bien voulu sçavoir d’elle au vray qui il estoit ; Phronyme prenant alors la parole dit ; C’estoit moy qu’il visitoit pour la premiere fois : Il y a quinze jours qu’estant dans une Eglise, il s’assid prés de moy comme je parlois à une Demoiselle qu’il connoissoit ; Il m’aco<pb n="228"/>sta aussi bien qu’elle, et de tout ce que nous parlions soit de livres, soit de vers, soit de Musique, il nous promettoit de nous faire part de ce qui se trouvoit de plus rare en cela, mais je croy que c’estoit par complaisance ; Il disoit aussi qu’il avoit les plus excellens secrets du Monde, pour tout ce que les Dames pouvoient souhaiter, et qu’il m’en communiqueroit quelques uns, si je luy permettois de me visiter. Je ne luy respondis rien là dessus, mais il prit mon silence pour un consentement, de sorte qu’il vint icy l’autre jour me demander. Il m’entretint fort peu, pource que Orilan ne cessoit de parler, et voyant que je les laissois tous deux pour aller vers Aurelie, il s’en al<pb n="229"/>la aussi-tost que l’autre, et je ne sçay pas si ce fut avec quelque mecontentement ; Tant y-a que je ne l’ay pas veu depuis, et ce que je vous en puis dire davantage, c’est que l’on l’apelle Teophraste, et que l’on m’a apris que c’est un homme qui s’introduit par tout de luy-mesme, pour publier qu’il a trouvé la Pierre Philosophale dont il promet des miracles.</p>
<p>Phronyme ayant tenu ce discours, Polyandre s’escria qu’il estoit ravy d’avoir apris au vray une chose dont il estoit mal asseuré, et qu’ayant oüy raconter le jour precedent, une agreable Histoire d’un Alchymiste nommé Teophraste, qui rodoit alors par Paris, il s’estoit douté que c’estoit celuy qui avoit donné des <pb n="230"/> conseils si magnifiques à Neophile, et qu’alors il en estoit fort certain puis que l’on attribuoit à celuy là le mesme nom qu’il avoit desja oüy. Aurelie dit qu’elle ne sçavoit ce que c’estoit de ce Teophraste, mais que l’on le faisoit passer pour un prodige du siecle ; Sur quoy Polyandre asseura qu’il pouvoit estre une merveille en imposture plutost qu’en doctrine, et il s’offrit à en raconter quelque chose, selon ce qu’il en avoit oüy de Melinte, ce qu’il executa en bref et fort agreablement, si bien que la compagnie eut une autre pensée de ce Docteur que celle que l’on luy en avoit voulu donner. Aurelie se souvint que Polyandre avoit dit que cét Alchymiste s’estoit meslé de con<pb n="231"/>seiller quelque chose à Neophile : Elle eust bien desiré sçavoir ce que c’estoit, croyant que ces conseils estoient dignes de leur Autheur ; Mais Polyandre luy repartit franchement, que l’on auroit peu de plaisir à oüyr cela de luy, pource qu’il n’en sçavoit qu’une partie, que cét homme avoit prononcée tout haut, et qu’il avoit dit le reste à l’oreille de celuy à qui cela importoit le plus.</p>
<p>Chacun tourna les yeux vers Neophile, qui se trouva alors en si bonne humeur qu’il se resolut d’en avoüer davantage, qu’il n’avoit fait par le passé. Il declara qu’apres que cét homme l’eut excité publiquement à la liberalité, et à des magnificences extraordinaires, il l’avoit tiré à part pour <pb n="232"/> luy aprendre le moyen d’y fournir, qui n’estoit autre que de s’adonner avec luy à la Pierre Philosophale, qu’il esperoit de trouver dans peu de jours ; Mais que pour conclusion de cecy, il luy avoit demandé de l’argent artificieusement, pour fournir à quelque despence necessaire, et qu’il luy avoit donné douze pistolles. Vous nous l’avez bien celé, dit Polyandre, je voy bien à cette-heure, que s’il taschoit de vous inciter à la liberalité, ce n’estoit qu’afin de vous la faire exercer envers luy. Neophile craignant que Polyandre ne se faschast de ce qu’il luy avoit tenu cela secret jusques alors, luy dit ; Que c’estoit si peu de chose, qu’il croyoit que cela ne meritoit pas <pb n="233"/> d’en parler. Aurelie repartit qu’en effet il en avoit esté quitte à bon marché, d’avoir eu la veuë et le conseil d’un si excellent homme pour douze pistoles . Vous dites vray, repliqua Phronyme, car selon ce que Polyandre nous vient de raconter, il y en a beaucoup qui n’en ont pas esté quittes à si bon prix. Il y a bien plus, dit Neophile en riant, ma fortune est encore meilleure que l’on ne croid ; Car je ne luy ay fait que prester ce que je luy ay donné, et il m’a promis de me le rendre dans quelques jours : mais il est vray que le terme en est tantost expiré, sans que j’aye oüy de ses nouvelles. Il a pris ce terme court, dit Polyandre, afin qu’apres cela vous ne vous attendissiez plus à <pb n="234"/> luy : Il a pensé vous obliger en cecy ne voulant pas que vostre esprit fust long-temps en inquietude.</p>
<p>L’on tint ainsi d’agreables discours sur cette avanture, et lors que Neophile creut que les termes d’une premiere visite estoient arrivez, il se retira avec Polyandre, luy témoignant que le bon accueil d’Aurelie l’avoit vaincu, et qu’elle avoit eu plus de force qu’il ne croyoit pour luy faire oublier l’injure qu’il s’estoit persuadé en avoir receüe. Comme il ne s’imaginoit pas d’avoir rien à aprehender de la part de Polyandre, il luy declaroit naifvement ses pensées ; Mais Polyandre estoit forcé de luy cacher les siennes, pource qu’elles estoient a<pb n="235"/>lors contraires à ce qu’il en avoit fait esperer. Ils se proposoient chacun de continuer leurs visites en ce lieu-là, tantost ensemble, et tantost en particulier avec diverses intentions. Neophile y vouloit aller pour gagner entierement à soy l’esprit d’Aurelie, et avoir l’honneur de debusquer Thrasomede, et Polyandre ayant peine à s’y trouver desormais pour faire incliner toutes les affections de cette Dame vers Neophile, desiroit l’obliger insensiblement à ne considerer que luy. Ils estoient seulement semblables en cecy, qu’ils n’aymoient chacun rien qu’elle. Toutefois quelque passion qu’eust Polyandre il ne s’y abandonnoit pas tant, qu’il voulust faire des choses qui peus<pb n="236"/>sent déroger à sa fidelité . S’il eust mieux aimé Aurelie pour luy que pour Neophile, il pretendoit tousjours d’agir de son costé secrettement , et laisser aller le cours des affaires à l’avanture, s’imaginant que comme Neophile estoit jeune et volage, il luy abandonneroit bien-tost la place ; et ce fut alors qu’il eut bien trouvé à propos qu’il eust imité les amours universelles d’Orilan, qu’il luy avoit voulu faire mespriser.</p>
<p>Il luy arriva sur l’heure une chose qui estoit assez conforme à ce qu’il pensoit. Æsculan le voyant chez luy ce soir-là, le tira à part pour luy dire qu’ayant reconnu qu’il avoit un grand ascendant sur l’esprit de son fils, il <pb n="237"/> le prioit instamment de luy rendre un bon office dont il luy seroit eternellement obligé, qui estoit de le destourner des fantaisies desraisonnables que son âge et son humeur luy donnoient, et de preparer son esprit à suivre les bonnes voyes qu’il luy vouloit prescrire ; Qu’il ne le menast qu’en des compagnies où il y eust à profiter, le disposant à l’estude comme il desiroit, afin qu’il fust bien-tost receu dans quelque belle charge. Polyandre jura alors qu’il luy avoit desja parlé de cela, et qu’il y continueroit plus fortement : Mais cependant, dit Æsculan, j’ay sçeu que vous avez esté ensemble chez Aurelie, et ceux qui m’en ont adverty ne sont pas si peu connoissans aux <pb n="238"/> choses du Monde, qu’ils n’ayent remarqué que Neophile a de l’affection pour cette Dame : je ne veux pas qu’il s’amuse à des amourettes lors qu’il est encore au temps de travailler pour prendre un employ. De là despend le reste de sa vie, et puis vous sçavez qu’Aurelie n’estant pas un party pour luy, ce seroit beaucoup m’affliger s’il demeuroit dans cét engagement, dont je vous prie de le retirer. Polyandre reçevoit là une commission qu’il ne pouvoit desaprouver : S’il satisfaisoit Æsculan, il se devoit aussi satisfaire soy-mesme, empeschant que Neophile ne fust son rival ; Toutes fois il ne pouvoit encore s’y employer entierement quoy qu’il le promist, car si de destour<pb n="239"/>ner un fils d’une affection que son Pere jugeoit nuisible, c’estoit une fort bonne œuvre, il pensoit qu’il en feroit en mesme temps une mauvaise, de contredire aux volontez de son amy . Il desiroit pourtant contribuer à le tirer de sa captivité, mais comment le pouvoit-il faire, puisque pour ne pas perdre son amitié, il ne l’entretenoit jamais que du merite d’Aurelie, et ne luy parloit d’aucune autre Dame, comme estant seule digne d’estre aimée mais de vray il entendoit que ce fûst de luy. Estant dans cette altercation d’esprit, il voulut voir Geliaste, se figurant que c’estoit peut-estre luy, qui avoit raporté à Æsculan les visites qu’ils faisoient chez Aurelie. Il se persuadoit qu’il luy pour<pb n="240"/>roit faire croire autre chose que la verité, et en mesme temps le faire servir au dessein qu’il avoit de faire prendre le change à Neophile. Il le trouva dans sa chambre où il travailloit, et comme ce Commis estoit piqué d’une petite jalousie de ce que le fils de son Maistre ne cherchoit plus que la compagnie de cét homme ; Il luy dit en riant, qu’il voyoit bien que c’estoit luy qui possedoit entierement Neophile, et qu’il n’y avoit plus moyen de sçavoir leur rendez-vous. Polyandre fut fort ayse de ce qu’il entamoit un discours qu’il avoit envie de commencer ; Il luy respondit librement, qu’ils avoient esté ce jour-là chez Aurelie, qui estoit une Dame fort estimable, qui avoit avec elle Hype<pb n="241"/>ride sa sœur et Phronyme sa niepce, deux Demoiselles de grand merite : Mais sur tout qu’il ne croyoit pas qu’il y eust rien au Monde d’aimable comme Hyperide, qui avoit l’avantage au dessus d’Aurelie, d’estre fille et jeune, et ce qu’il en dit fut arrangé avec tant d’artifice, y entremeslant des discours de la satisfaction, que Neophile avoit pres d’elle, que l’on pouvoit conclure que c’estoit à celle-là qu’il en vouloit ; tellement que lors que Geliaste le vid un quart-d’heure apres, il ne pensa pas luy pouvoir agreer davantage, qu’en exaltant les perfections de cette Demoiselle, surquoy Neophile qui ne pouvoit celer ses pensées, luy dit incontinent qu’Aurelie va<pb n="242"/>loit beaucoup mieux ; mais Geliaste qui luy parloit hardiment, lui repartit. Si Aurelie vaut mieux qu’Hyperide, ce ne sera donc pas à vostre esgard ; Jusques icy je ne vous ay jamais veu en humeur d’aimer, ny des femmes mariées, ny des veufves ; Des affections belles et pures comme les vostres veulent aussi estre receuës dans un cœur tout pur, que vous brusliez de son premier feu ; Quand une veufve n’auroit jamais esté touchée d’autre amour que de celuy de son deffunt mary, encore en a-t’elle des ressouvenirs, qui ne satisfont point celuy qui ne s’est engagé qu’à-elle, lequel elle ne peut jamais meriter par une egalle proportion d’amour, puis que l’on ne sçauroit faire que ce qui a <pb n="243"/> esté fait, ne l’ait esté. Neophile ayant oüy cecy ouvrit les yeux de son entendement , et connût que Geliaste luy disoit ce que Polyandre ne luy avoit osé dire. Il pensa bien qu’Aurelie n’estoit pas ce qu’il luy faloit, estant mesme plus agée que luy, et il estoit vray aussi qu’il ne l’avoit veuë d’abord, que parce qu’il avoit crû qu’il y eust de la facilité dans sa recherche, y estant presque convié par des attraits apparens, et que s’il poursuivoit cecy, c’estoit plutost par emulation de Thrasomede que par une resolution franche. Le discours de son ancien confident, luy servit alors à le mettre au chemin de sa guerison, ce qu’il ne peut celer à Polyandre qui fut fort aise de ce que son intention avoit <pb n="244"/> reüssi, et qu’un autre eust fait cét office : Car comme le Chirurgien qui void qu’il faut couper une jambe ou un bras à son ami, aime mieux qu’un autre que luy s’en acquitte, et fasse cette cruauté necessaire  ; Aussi estant question de retrancher les plus fortes affections du cœur d’un homme que l’on aime, l’on souhaite qu’un autre le fasse pour ne se mettre point au hasard de l’offencer. Polyandre voyant cét ouvrage esbauché, pensoit que pour l’achever, il ne falloit qu’engager entierement Neophile dans une nouvelle affection, et outre le choix qu’il ne pouvoit faire luy mesme, il s’imaginoit que non seulement l’on y pouvoit employer les persuasions de vive <pb n="245"/> voix, mais encore les artifices, et que la tromperie seroit innocente, pourveu qu’elle reüssist au bien de celuy qui seroit trompé . Il connoissoit un homme qui faisoit voir dans une phiole le portrait de celle que l’on devoit aimer, et de qui l’on estoit aimé : Mais il y avoit une fourbe trop visible en cela, dont mesme Neophile estoit possible averty. Le lendemain apres disné, il le mena seulement comme par divertissement chez l’Orbitane, qui estoit une vieille Demoiselle qui se mesloit de deviner en regardant dans les mains, et sçachant le nom d’un homme et l’heure de sa naissance. Elle n’usoit pas moins d’imposture que les autres, car si elle demandoit le nom au vray, ce n’estoit <pb n="245"/> pas seulement pour predire la bonne ou mauvaise fortune, par la valeur des lettres selon la roüe de Pythagore, et selon les Arts d’Onomatomantie et d’Arithmomantie , mais c’estoit qu’ayant quelque-fois demandé deux jours de terme pour vous respondre, elle s’alloit enquerir par tout qui vous estiez, et comment vous viviez, afin de mieux reüssir en ses predictions. Cependant elle ne laissoit pas d’estre visitée de tant de gens, et mesme de condition qui la consultoient sur l’evenement de leurs affaires, que c’estoit une merveille de voir que l’on prist ainsi plaisir à se tromper. Elle n’eust pas besoin de grand artifice envers Neophile, car il faut croire que Polyandre l’ayant veuë dés le matin, luy avoit desja <pb n="247"/> apris une partie de ce qu’elle luy devoit dire : Elle luy asseura donc qu’il seroit bien-heureux, s’il espousoit une fille blonde, qui avoit un petit signe au dessus du col, vers l’espaule gauche, et qui avoit voulu estre Religieuse. Elle luy raconta aussi tant de particularitez de sa propre vie, qu’il creut que cela confirmoit sa science, et qu’il y faloit adjouster foy. La fille qu’elle luy vouloit indiquer, n’estoit autre que celle dont Polyandre s’estoit autrefois engagé de le faire devenir amoureux. Il estoit si constant en ses promesses, que quelque changement qui arrivast, il les vouloit executer. Estant dehors il luy dit donc encore ; N’est-ce point de Cephize que cette femme entend parler ; <pb n="248"/> Je sçay qu’elle a une petite marque au dessus du col. Cela peut estre, respondit Neophile, mais elle n’a pas seulement eu l’intention autre-fois de se faire Religieuse ; Elle s’est jettée en effet dans un Convent où elle est presentement : Il y a plus d’aparence que cecy soit pour Hyperide, qui à ce que j’ay oüy dire à sa sœur, eut envie il y a un an de se faire Carmelite, et qui est blonde comme nostre Devine a dit , et qui peut bien aussi avoir quelque signe à l’endroit qu’elle nous a figuré. Polyandre voyant que Neophile le frustroit de son intention, luy repliqua que Cephize pouvoit bien avoir perdu le dessein de demeurer dans un Convent, et se repentir d’y estre entrée ou qu’el<pb n="249"/>le le quitteroit bien tost, si elle sçavoit qu’elle fust souhaitée par un tel homme que Neophile. Neantmoins nonobstant toute cette souplesse de discours, Neophile demeura ferme pour la sœur d’Aurelie, dont l’objet luy estoit frequent et le souvenir plus vif, de sorte que son amy ne jugea pas à propos de luy contredire davantage, ayant desja assez travaillé à son gré, de l’avoir destourné de l’amour d’Aurelie, où il ne souhaittoit pas de l’avoir pour rival ; Et quant à Neophile, il pensoit que portant ses affections desormais vers Hyperide, qui estoit plus jeune et moins fine que sa sœur, il y trouveroit un meilleur succez et plus de franchise.</p>
<p>Ils s’en retournerent ainsi bien <pb n="250"/> contens chez Æsculan, qui retint Polyandre à souper, et le fit entrer apres dans son cabinet, laissant son fils dans la salle, ce que Neophile ne trouvoit point estrange, parce qu’il avoit accoustumé d’en user ainsi. Ce n’estoit point pourtant pour luy parler d’affaires d’Estat ny de Finances, mais seulement d’amour, et si Neophile n’y avoit plus d’interest, c’estoit au prejudice de Polyandre mesme, qui en alloit estre touché dans la plus sensible partie de son ame ; Æsculan ayant dessein de s’ouvrir davantage à luy que le jour precedent, luy fit un grand preambule du plaisir qu’il y avoit dans la conversation des Dames, luy asseurant que c’estoit une marque de stupidité  <pb n="251"/> de ne les point aimer ; Que pour luy apres avoir mis ordre à ses affaires, il ne trouvoit rien qui le pust divertir davantage, que de parler à quelque honneste femme n’estant point encore en âge de faire une entiere retraite ; Que depuis trois ans qu’il estoit veuf, et embarassé de quelques affaires, il n’avoit fait que languir faute de ce divertissement, et pour n’avoir pas eu encore l’occasion de faire un beau choix ; Qu’il avoit seulement veu depuis peu une personne qui luy plaisoit fort qui estoit Aurelie , qu’il avoit eu la commodité de voir à la Foire, s’estant arresté à une boutique où elle estoit, et ayant mesme joüé contre-elle deux ou trois bijoux qu’il luy avoit laissé gagner ; Que <pb n="252"/> depuis il luy eust rendu visite, et n’eust pû s’empescher de luy tesmoigner quelque affection, si des gens qui estoient beaucoup du monde, ne luy eussent apris que c’estoit les inclinations de son fils, et qu’il la suivoit par tout ; Que comme il luy avoit desja dit, il luy desplaisoit fort d’une autre part de voir là Neophile engagé ; Que cette femme qui cachoit son âge par la fraischeur de son teint, avoit plus de trente ans, quelque bonne mine qu’elle fist, et qu’il n’y avoit point de proportion entre-elle et Neophile, qui au reste perdoit aupres d’elle un temps qu’il pouvoit mieux employer ; Qu’il l’avoit desja conjuré de le tirer de tels liens, en consideration de Neophile mesme, <pb n="253"/> dont il devoit procurer le bien, et ne point tromper sa jeunesse dont il luy laissoit la conduite, puis qu’il l’avoit prise volontairement ; Mais que pour lors la suplication qu’il avoit à luy faire estoit pour sa personne propre ; Que l’impression qu’Aurelie avoit faite en son ame ne se pouvoit effacer ; Toute fois qu’il luy sembloit hors de bien-seance d’aller contester avec son fils à qui seroit le mieux venu pres d’une Dame ; Que si Aurelie estoit une femme volage, elle feroit peut-estre plus d’estat d’un jeune homme que d’un vieillard : mais que si elle estoit judicieuse comme il la croyoit, elle verroit bien qu’il y avoit plus davantage d’estre aimée du Pere que du fils, puis <pb n="254"/> qu’elle ne trouverroit aucune contrarieté ny manque de foy en son amour, au lieu qu’il dresseroit des obstacles quand il voudroit, à la recherche de son fils, qui de sa part ne pouvoit pas aussi estre fort constant dans ses affections ; Neantmoins que de quelque façon que ce fust, en ce qui estoit de luy, encore avoit-il besoin de quelque amy qui l’assistast en cette occasion.</p>
<p>Æsculan ayant tenu ce discours, Polyandre fut contraint de loüer sa passion de mesme qu’il desaprouvoit celle de Neophile ; Il s’accorda à ses précautions et raisonnemens, et luy asseura qu’Aurelie ne manqueroit pas d’avoir de semblables pensées, lors qu’elle se verroit aimée d’une <pb n="255"/> telle personne ; Et quant à Neophile qu’il estoit desja sorty de ses prisons, par l’effort qu’il avoit fait sur son esprit. Alors Æsculan l’ayant embrassé estroitement, le remercia d’un si prompt secours, qu’il le pria de continuer, et de luy acquerir la connoissance et la bonne volonté d’Aurelie, s’il y avoit quelque pouvoir, ce qu’il luy promist sincerement : Polyandre s’estant retiré chez soy, employa plus de la moitié de la nuict à s’esmerveiller de son destin, d’estre tombé d’un precipice dans un autre plus dangereux, veu qu’à peine avoit il esvité d’avoir le fils pour rival, que le Pere se presentoit pour l’estre, ce qui estoit encore pire, les affections des personnes d’âge estant plus <pb n="256"/> tenantes et plus mal aysées à guerir, et leur experience rendant aussi les finesses moins faciles à reüssir en leur endroit. Toutefois il pensa que sans s’interesser beaucoup, il pourroit contenter ce vieil amant en des choses indifferentes, qui tiendroient son esprit dans l’attente de mieux. Voila donc que par une adresse singuliere il a destourné les amours du fils de leur premier but, et qu’il conserve celles du Pere, ayant le secret d’estre le rival de l’un et de l’autre, sans perdre leurs bonnes graces. Æsculan souhaitant mesme qu’il continuast d’aller chez Aurelie pour luy rendre un bon office aupres d’elle au moins ce luy estoit une consolation de ce qu’il y pouvoit aller sans luy cau<pb n="257"/>ser de jalousie, ce qu’il luy faloit éviter, à cause que sa fortune  avoit besoin de son apuy. Ce bon Pere croyant que Neophile avoit esteint ses flammes, luy permettoit aussi de faire cette visite : mais il l’eust falu tenir enfermé pour l’en empescher. Il avoit trop haste d’éprouver comment il se trouveroit d’une nouvelle amour. Estant donc retourné chez cette Dame avec Polyandre comme il estoit un amoureux peu caché, il fit voir incontinant que ses vœux ne s’adressoient plus qu’à Hyperide, recherchant son entretien d’un soin extraordinaire. Aurelie étoit assez avisée pour le remarquer, mais d’ailleurs Polyandre fut assez hardy pour l’en advertir[.] Afin qu’elle y prist mieux garde, et qu’elle n’eust plus de pensée pour luy, il luy dit aussi tout bas en sousriant ; Il faut que je vous aprenne que vous estes la plus heureuse femme du Monde, et que vous ne pouvez rien perdre quand vous le voudriez ; Vous avez acquis le Pere aussi-bien que le Fils, et quand vous perdriez l’un maintenant, l’autre ne vous sçauroit manquer. Elle luy repartit, que c’estoit là de ses gausseries accoustumées, mais prenant un visage serieux il luy protesta qu’il disoit verité. Thrasomede estant arrivé alors l’on luy presenta un siege prés de cette Dame : mais il le rengea bien plus prés d’Hyperide, car quoy qu’il eust témoigné de souhaiter principalement la conversation <pb n="259"/> d’Aurelie, depuis qu’il venoit la dedans, ce n’estoit que pour rendre ses premieres civilitez à la sœur aisnée, ayant pris resolution de servir la cadette, comme estant plus à sa fantaisie ; Cependant Neophile voyant qu’il parloit à cette Demoiselle de la mesme sorte que s’il n’y eust eu personne de l’autre costé, et vouloit qu’elle ne parlast qu’à luy, comme s’il l’eust estimé aussi peu que rien, cela le mettoit en tres-mauvaise humeur. Quelque-fois il avoit une pointe de colere qui le poussoit à quereller ce Courtisan audacieux ; mais il ne sçavoit comment en former le sujet ; et puis se representant que c’estoit un fanfaron d’espée, qui sçavoit mieux que luy de quelle sorte il se <pb n="260"/> faloit vanger d’un affront, et de parole et de main, il se trouvoit qu’il avoit laissé tout son courage à la maison, et qu’il n’estoit vaillant que quand il estoit luy seul ; C’est pourquoy il se contentoit de s’estonner de l’arrogance, et du peu de civilité de cette maniere de gens ; Et veritablement il ne se pouvoit assez plaindre à son gré de son mal-heur, de ce que cét homme sembloit le suivre en tous ses desseins, et que pour avoir changé de Maistresse, il ne laissoit pas de l’avoir encore pour rival. Ce qui luy faschoit le plus estoit que la jeune Hyperide qui estoit une fille vaine, et moins judicieuse qu’Aurelie et Phronyme, ne monstroit point que les discours de Thrasomede luy fus<pb n="261"/>sent desagreables, quoy qu’ils fussent mal polis et peu liez : Car de tout temps elle avoit une inclination pour les gens d’espée plus que pour tous les autres hommes, et elle en souffroit plus facilement l’abord, se figurant que la vraye galanterie, residoit en eux, selon l’opinion de plusieurs autres filles de Paris. Neophile souffroit beaucoup dans la contrainte où il estoit, de n’oser parler lors qu’il en avoit tant d’envie, mais il fut delivré de ses inquietudes par l’arrivée de Musigene et d’Orilan, devant lesquels il faloit que tout autre entretien cessast, pource qu’ils avoient des actions et des paroles si agreables, que l’on ne pouvoit plus songer qu’à eux. Hyperide mesme ne fit point <pb n="262"/> tant d’estat de Thrasomede, qu’elle ne se tournast vers ces deux hommes, pour voir quel nouveau divertissement il y avoit à en esperer ; Mais c’estoit qu’elle croyoit que chacun y participeroit égallement.</p>
<p>Musigene avoit son habit neuf de drap de Hollande, avec une dentelle passable, mais il luy manquoit un chapeau neuf et des bottes neufves ; Aussi Polyandre dit alors à Aurelie ; Que les hommes de sa sorte ressembloient au mauvais Demon, qui a beau se deguiser, et que l’on reconnoist tousjours à ses cornes ou à ses griffes ; Que quelque bonne fortune qui leur vinst, et quelque commodité qu’ils eussent de se vestir, il y manquoit <pb n="263"/> tousjours quelque chose qui choquoit la mode, ou la bien-seance, Mais qu’il faloit excuser le pauvre Poëte, qui ayant payé de son argent une partie de ses debtes, gardoit le reste ainsi qu’une poire pour la soif, comme bon mesnager qu’il estoit. Quoy que c’en soit Musigene se croyoit fort brave, et s’en rendoit plus suffisant que l’ordinaire, ne tenant presque aucun conte de son camarade Orilan, qui avoit pourtant un manteau noir de petit velours, mais que veritablement l’on pouvoit plutost appeller défiguré que figuré, et dont tous les ramages estans effacez, il sembloit que les fueilles en fussent tombées à cause de l’hyver. Aurelie qui aimoit quelquefois à gausser, ayant dit à Po<pb n="264"/>lyandre qu’il prist garde à ce beau manteau, il la voulut entretenir agreablement de ce sujet. Quand vous sçaurez l’origine de cette rare piece, luy dit-il, vous en ferez bien plus d’estat. L’on a remarqué qu’en premiere instance , l’estoffe en fut achetée par une Dame de qualité qui en fit faire une robe pour paroistre aux nopces de Mellusine  ; Que depuis elle la laissa par son testament à toutes les filles aisnées de sa famille, en ligne directe, pour la mettre aux grandes festes de Ville, comme aux joustes et tournois, entrées de Princes et autres solemnitez ; et qu’elle leur servit ainsi jusques à dix generations ; Qu’en fin le corps estant usé de vieillesse, <pb n="265"/> quoy que le bas fust encore bon, celle à qui ce precieux heritage estoit escheu, jugea necessaire de luy faire changer de forme, ce qu’elle ne voulut pas neantmoins entreprendre sans convoquer une assemblée de parens sur ce sujet ; Il y fut resolu que doresnavant l’on en pourroit faire une juppe, estant mesme assez haut estat pour cette femme, de n’avoir qu’une robe de serge par dessus, pource qu’elle n’estoit mariée qu’à un vendeur d’huyle (ainsi que Noblesse deschet d’ordinaire par un long âge) et depuis d’autres aisnées porterent cette juppe successivement, ou plutost cette cotte, car ce n’est que de nos jours, que le mot de juppe a esté usurpé impropre<pb n="266"/>ment pour un habillement de femme, signifiant autrefois une petite roupille, que les hommes mettoient par dessus leur pourpoint : Mais il a pleu aux Dames, de se servir des mots que les hommes s’estoient apropriez, ce qu’ils ont souffert paisiblement, parce que cela ne leur témoigne autre chose, sinon qu’elles ne haïssent pas ce qui leur apartient . Or pour ne point faire une plus longue disgression, je diray que dans cette illustre race dont je parle, les femelles vindrent enfin à manquer pour porter cette cotte ou cottillon de veloux , tellement que l’on estoit d’avis d’en faire des gregues pour homme, qui seroient aussi portées de generation en generation par les <pb n="267"/> aisnez ; Mais pource que les cadets y formerent opposition en Justice, disant que l’ancien testament ne prescrivoit point cela, par un jugement definitif, il fut ordonné que cét antique cottillon seroit vendu au profit de tous les masles. Celuy qui l’acheta fut un Maistre tailleur, qui en doubla la casaque d’un Bourgue-Maistre Flamend, laquelle luy ayant duré quinze ou vingt ans, et estant mise par pieces, un mercier en fit faire une valise, une toilette et un sac de nuit, qu’il vendit au secretaire  d’un Ambassadeur d’Espagne, qui estant sur son depart les laissa à son hoste pour un reste de paiement. Depuis apres plusieurs ventes ou changes, le tout ayant esté achepté par un de ces fripiers de <pb n="268"/> Paris qui trafiquent de toutes choses, Orilan passa à l’heure mesme, qui jugea que cette belle estoffe seroit employée plus dignement, si l’on la rassembloit pour en faire un dessus de manteau à quoy le fripier consentit, Orilan luy ayant monstré avec un artifice merveilleux ; que les doublures ne laisseroient pas de demeurer en leur estat, comme celle de la toilette avec sa frange au tour, et celle de la valize et du sac avec ses cordes et ses houpes, et qu’il auroit encore apres les mesmes pieces de meuble, qu’il pourroit vendre à quelque curieux. Orilan fit la leçon en cela aux plus experts en l’art de friperie, et cela fut cause qu’il eust meilleur marché du manteau qu’il fit faire de <pb n="269"/> ce beau velours, auquel il fit aproprier la panne que vous y voyez pour doubleure, laquelle il trouva dans la mesme boutique, et dont l’origine n’est pas moins ancienne que celle de l’estoffe qu’elle accompagne ; Mais son mal-heur l’a renduë plus obscure par la negligence des Genealogistes de son temps ; Tant y a que ces deux excellentes estoffes, velours et panne, estans masle et femelle, ont esté jointes ensemble par divers points et coustures, qui dureront à l’eternité, et bien qu’elles ne se baisent l’un l’autre que par l’enuers, pour tourner leur beau costé devers les gents, l’on les void vivre en fort bonne intelligence, et leur alliance se peut nommer mariage. Quant aux <pb n="270"/> pieces de velours qui ont esté recousuës ensemble, vous ne croiriez jamais combien l’on leur a fait de plaisir en les rassemblant ; Elles rient encore de joye de se voir reünies apres une si longue separation, et benissent l’Autheur de leur bon heur, se tenant aussi fort glorieuses de couvrir les espaules et tout le corps de celuy qui recele en son cœur, les portraits des plus belles filles de la terre, et qui brusle pour elles d’un si beau feu.</p>
<p>Polyandre entretenoit Aurelie de ce discours grotesque, auquel il en pouvoit bien joindre quelque autre sur l’habit d’Orilan, qui n’estant que de petite serge grise, convenoit mal sous un manteau de velours noir ; Mais <pb n="271"/> il quitta ces imaginations bouffonnes, qu’il se formoit tout sur le champ pour divertir cette Dame, jugeant qu’elle n’eust pas esté faschée de sçavoir ce qui se disoit ailleurs : Quoy qu’il luy eust raconté des choses qui la faisoient assez rire, pour donner la curiosité aux autres d’entendre ce qu’il disoit, ils ne pensoient qu’à s’entretenir avec Orilan et Musigene, qui faisoient chacun divers complimens d’entrée, qui valoient une petite farce. Orilan ne quitoit point ses fictions amoureuses qu’il diversifioit à toute heure ; et pour Musigene il ne disoit aucunes paroles qui ne fussent accompagnées de pensées Poëtiques, et de pointes les plus aiguës qu’il pouvoit trouver. Quand il entretenoit ainsi quel<pb n="272"/>qu’un avec soin, il apelloit cela le poincter ce qui estoit pris en bonne part, et en matiere de loüange, et lors qu’il en venoit au mespris ou au blasme, cecy s’apeloit despointer ou desapointer, ce qui estoit fort bien dit, puis qu’il leur ostoit les pointes de loüanges qu’il donnoit aux autres, et les privoit de l’honneur et de la gloire qu’il sçavoit si bien distribuer, qui sont les principaux apointemens que reçoivent les Officiers du Parnasse, et qu’ils peuvent encore faire obtenir aux autres. Il parloit donc souvent en termes choisis, et sur tout devant les Dames, ce qui estoit fort agreable, de sorte que chacun desiroit participer au contentement de l’oüyr, et Polyandre mesme aussi <pb n="273"/> bien qu’Aurelie. Le Poëte et l’Amoureux universel ayans veu d’abord que céte Dame sembloit estre en grande conference avec Polyandre, ils s’estoient tournez vers les filles, qui estoit ce qu’ils cherchoient ; Elles faisoient alors des reprimendes à Orilan, de ce qu’il avoit esté long-temps sans les voir ; Et sçachant fort bien de quel stile il luy falloit parler pour en tirer du passe-temps, elles luy disoient, qu’elles ne cessoient de se plaindre des Destins, de les avoir renduës si mal heureuses, que de n’avoir pas assez de charmes pour l’attirer. Hà que dites vous, s’escria Orilan, vous ne manquez point de charmes et d’attraits. Il n’y a que la crainte de vous importuner qui m’ait souvent rete<pb n="274"/>nu ; ou bien puis qu’il faut que je vous l’avoüe, c’est que lors que je suis icy je me trouve plus empesché que jamais j’aye esté de ma vie, d’autant que vous me paroissez toutes deux tres-aimables, et que je ne sçay à laquelle donner mes affections : Je puis donc dire que je suis entre vous, comme un fer entre-deux Aymans, et que je me vois tellement suspendu par l’attraction de l’une et de l’autre, qu’il me semble que je suis tout en l’air, comme estoit autre fois une certaine Statuë dans un Temple de l’Antiquité, et comme l’on dit qu’est encore le Sepulchre de Mahomet, de maniere que c’est une chose miraculeuse de me voir ainsi eslevé au dessus de la terre . Pour esprouver la verité de cecy, dit <pb n="275"/> Hyperide, je suis d’avis de me retirer, afin de voir si vous serez contraint de vous laisser tomber, et quel beau-saut vous ferez. Vous n’estes pas si malicieuse que vous feignez d’estre, reprit Orilan, mais posé le cas que vous fissiez cecy à dessein de me faire rompre le col, vous n’y gagneriez rien, ma chere Demoiselle : car l’autre Aymant m’attireroit lui seul, et je me collerois à luy inseparablement. Voila une fort belle proposition, dit Phronyme, mais pourquoy ne dites vous rien de ma tante Aurelie qui a plus de merite que nous ? Les visites que je fay ceans me donneroient bien plus de peine, repartit Orilan, n’estoit qu’Aurelie est femme, et que je ne fay profession de servir que les <pb n="276"/> filles. Les veufves belles et jeunes, et qui n’ont point d’enfans, dit Polyandre, peuvent encore passer pour filles, vous avez tort de les avoir rayées du Cahier de vos Maistresses . Vous me faites penser à une chose dont je prendray avis, reprit Orilan ; Je verray si desormais je doy augmenter mes flammes par l’objet des belles veufves.</p>
<p>Pendant qu’il disoit cecy, il estoit tousjours debout et Musigene pareillement ; Aurelie dit à Hyperide, qu’elle avoit tort de ne leur point faire prendre place. Apres Hyperide commanda à un Laquais de leur donner des sieges en un lieu assez eminent, et Aurelie les pria aussi de les accepter : Mais nostre Poëte qui avoit tou<pb n="277"/>sjours des pensées aussi subtiles que respectueuses dit, Hà Madame, pour moy je n’ay garde de commettre cette faute de me placer là, Et où pensez vous donc vous mettre ? reprit Aurelie. A vos pieds, Madame, luy repliqua-t’il, ce me sera encore trop d’honneur d’y être prosterné. Pour moy, dit Orilan, je me contente d’avoir esté dernierement une demie heure à genoux devant les Dames, et d’y avoir esté si bien nuë teste, que l’on m’avoit osté jusqu’à mes cheveux  : Mes hommages estans desja rendus, c’est à Musigene à rendre les siens ; Je suis maintenant justifié et mis en grace, et pour ce sujet l’on me permettra bien d’avoir un siege chez Aurelie. En disant cela il prit un petit tabouret fort <pb n="278"/> bas, qui estoit un des meubles du cabinet, et se mettant dessus, il adjousta, Que l’homme estoit plus sage estant assis que debout ; Que le siege qu’il prenoit estant quarré representoit le Cube sur lequel les Philosophes vouloient que les hommes Sages, et Prudens, et par consequent immuables, fussent placez, et que les quatre colomnes qui le soustenoient estoient les quatre vertus Cardinales, selon la division des Docteurs moraux . Comme il achevoit ces paroles, Musigene estant fasché de ce qu’il s’estoit assis lors qu’il estoit encore debout, donna un coup de pied à son siege pour le faire tomber, mais cela eust eu peu d’effet, si Neophile voyant son dessein ne l’eust poussé plus fort au mesme temps d’un au<pb n="279"/>tre coup, auquel il ne peut resister. Le tabouret estant renversé, Orilan cheut assez rudement, et ne s’en prenant qu’à Musigene, luy dit dés qu’il se fut relevé, qu’il luy rendroit bien le change ; Musigene luy repartit une bonne chose, et qui valoit possible mieux que tous les vers qu’il avoit composez depuis un an. Pardonne à ma curiosité, cher amy, luy dit-il, je voulois esprouver si tes deux Aymans te soustiendroient en l’air. L’on rit de ce mot autant que de la cheute d’Orilan ; Polyandre monstrant son bon esprit par tout, luy dit encore ; Vous ne m’aviez pas demandé conseil quand vous vous estes assis sur vos quatre vertus morales ; Je vous aurois apris qu’il n’y a point de /280 : siege plus mal asseuré pour ce siecle-cy, et que qui veut estre renversé n’a qu’à s’y mettre. Cette rencontre fut treuvée fort à propos, pour taxer la façon de vivre du temps. Au reste afin qu’il n’arrivast plus de si fascheux accident au pauvre Orilan, l’on luy voulut donner une grande chaise adossée contre une muraille ; Mais il confessa qu’il avoit esté justement puny, pour ne s’estre pas rendu si humble que Musigene, et prenant seulement un quarreau qu’il jetta à bas il s’assied dessus, disant que cette posture luy estoit bien seante pour se mettre au dessous des personnes qu’il devoit respecter ; Que de vray il estoit assis, mais que c’estoit le plus bas qu’il pouvoit estre, s’il ne se mettoit en<pb n="281"/>tierement sur la terre ; Toute-fois qu’il croyoit que l’on se contenteroit de l’y avoir veu tomber. Voila donc ta fermeté perduë, luy dit Musigene ; Car tu es assis sur la plume, symbole de la legereté, Aussi és-tu une gyroüette à tous vens. Cét oreiller, repartit Orilan, n’est remply que des plumes de l’amour, et du plus mol duvet de cét oyseau celeste. Que si je vay incessamment d’un costé et d’autre, je l’imite en cela, puis qu’il n’a des aisles que pour voler en tous lieux ; Enfin je parois tousjours plus discret que toy, qui viens de t’asseoir sans ceremonie, sur la premiere chaire que l’on t’a presentée, quoy que tu ayes dit d’abord que tu te voulois prosterner aux pieds des Dames ; Je <pb n="282"/> croyois qu’apres cela tu t’irois coucher par terre tout de ton long devant elles, comme ces gueux qui se couchent au Soleil. Bien suis-je gueux, et bien sont elles Soleil (reprit Musigene, qui vouloit pointer sur tout) puis que je cherche l’aumosne de leur graces, et qu’elles ont tant de beaux feux, que l’homme ne sera pas inconsideré qui s’en approchera pour estre eschauffé ; mais l’on en ressent les rayons aussi-bien estant assis que couché, et elles me pardonneront si j’ay pris cette place pour leur obeïr : Ce n’est point que j’aye souhaité mes aises, et que j’aye icy cherché l’ombre pour éviter leur ardeur, et que je me vueille aussi mettre à l’abry de leurs traits. Aucun corps opposé n’empesche que je ne sois esclairé, ou <pb n="283"/> plutost esbloüy de leur lumiere, et que je ne ressente vivement la chaleur qu’elles communiquent par tout. Je croy en effet que maintenant tout le feu du Monde est partagé dans leurs yeux et dans mon cœur. Hé quoy, dit Orilan, n’en resteroit-il donc point pour moy ? Hé depuis quand Musigene vient-t’il icy témoigner des feux et des passions ? Veut-il donc estre aussi bien que moy du mestier d’amoureux ? Je sçay bien que tous les Poëtes parlent souvent d’amour ; mais c’est plutost les flammes d’autruy qu’ils depeignent que non pas les leurs. Que si Musigene est bruslé de quelqu’une, sçachons d’où elle a tiré sa source, et à qui il en veut ; mais sur tout prenez garde, Mesdames, que voicy un homme qui fait profession d’un art, dont la <pb n="284"/> premiere regle est de bien mentir. Quoy qu’il vous parle Phoebus, ses paroles sont un peu moins certaines que les Oracles de ce Dieu . Il n’est rien de plus veritable, luy repliqua Musigene, que le pouvoir des yeux de ces Dames, et que le feu qu’elles ont allumé dans mon ame, lequel est un feu de respect et non pas de folle amour comme le tien, toy qui te vantes de les pouvoir aimer toutes en mesme temps, et n’es pas seulement digne d’en servir une à la fois.</p>
<p>Pendant qu’ils disoient ces choses, les deux belles Demoiselles qui estoient-là, faisoient complot de se divertir de ces sortes de personnes, ainsi qu’elles avoient desja commencé ; Hyperide les inter<pb n="285"/>rompant leur dit donc ; Il est vray que pour moy, je ne voudrois point d’un cœur qui fust engagé en tant de lieux, et si Orilan me veut bien servir, il faut qu’il ne soit qu’à moy. Hé quoy, s’escria Phronyme, vous me raviriez ainsi celuy qui me veut faire part de ses affections ? Hé où est l’amitié : où sont les devoirs que les loix de la parenté nous prescrivent ? Pensez à ce que vous faites, et ne me traitez point de cette façon, ma chere sœur. Phronyme appelloit ainsi Hyperide, quoy qu’elle fust sa Tante, pource qu’elles estoient à peu pres de mesme âge. Hyperide continuant la feinte qu’elles vouloient joüer, luy repartit en ces termes. Il faut que vous me pardonniez, si je n’ay point d’es<pb n="286"/>gard à vos plaintes ; l’Amour ne connoist ny parens ny amis ; Il est le Roy des Rois, et le Maistre des autres Dieux ; Il n’est obligé à aucunes loix qu’à celles qu’il se donne tous les jours luy-mesme à sa fantaisie, qui sont au mespris de toutes les autres ; Il a les yeux bandez pour ne regarder personne. Si vous aviez aussi bonne part que moy au cœur et aux affections de cét incomparable Amant, ou si vous en teniez seulement un petit morceau, vous voudriez avoir le tout : S’il faut aimer ses proches, rien ne m’est si proche que moy-mesme ; Permettez moy donc de me faire du bien avant que de penser à autruy. Hà quelle cruauté ! hà quelle ingratitude, s’es<pb n="287"/>cria Phronyme ; Puisque je suis la plus malade, n’est ce pas moy qui dois plutost recevoir du secours ? n’est-ce pas aussi manquer de charité et de conscience de vouloir que je sois si long-temps affligée, sans mesme en tirer du profit ; Car quoy qu’Orilan ne se donne point à moy, il ne se donne point pourtant à Hyperide, et c’est sa vanité qui l’entretient dans cette faulse croyance. Cessez mes belles, dit Orilan, cessez un debat qui me persecute moy-mesme jusques à me faire souffrir un martyre inconcevable. Ne m’est-ce pas une grande douleur de sentir que mon cœur et mes entrailles soient tirez par vous d’un costé et d’autre, et que vous les deschiriez pitoyablement, <pb n="288"/> lors que chacune les veut avoir pour soy en leur entier ? j’ay bien de la peine à me conserver dans cette dispute, et je serois perdu s’il faloit qu’Aurelie eust encore sur moy du dessein. Toute la compagnie ne void peut estre pas manifestement céte dilaceration de mes parties intestines ; Il n’apartient qu’aux yeux de l’esprit de discerner des choses qui sont plus spirituelles que corporelles ; Cependant je n’en dy rien que de vray : Mais enfin mettez la paix entre vous, par un accommodement raisonnable, sages et discrettes Amantes, vous m’aurez tout entier chacune, cœur, corps, ame, esprit, tripes et boyaux ; Mais il faut que ce soit tour à tour : Cela ne se peut autrement, puisque <pb n="289"/> selon toute bonne Philosophie, les substances ne peuvent estre divisées, ou bien elles cesseroient d’estre ce qu’elles sont. Je vous serviray par semestres ou par mois, ou par semaines, ou par tel autre nombre de jours qu’il sera jugé à propos. Cette proposition est juste, dit Aurelie, je l’accepte pour les parties, comme estant leur superieure. Il y aura bien icy une autre grande difficulté, Madame (dit alors Polyandre) pour juger qui sera celle que ce parfait amant commencera de servir. Je les voudrois faire jetter au sort, pour voir qui sera la premiere à qui il faudra qu’il donne son cœur[.] Cela n’est pas necessaire, repartit Aurelie, car il me semble qu’Hyperide en est desja plus en possession que Phronyme. Il faut donc que ce gentil cœur demeure entre ses mains l’espace de trois mois, au bout desquels l’autre Maistresse en pourra joüir, ce qui sera ordonné ainsi successivement pour toutes deux, sans aucune dispute ou inimitié. Voila, dit Orilan, un tres-équitable jugement, et tel que si la Deesse de Sapience l’avoit prononcé. Si c’est un faire le faut, dit Phronyme, il est besoin que je m’y accommode au mieux que je pourray ; mais quoy que l’on ordonne touchant la paix qui doit estre entre ma sœur et moy, je ne sçay si elle sera durable : Car combien de matieres, de procez pourront naistre entre nous, joüissant l’une apres l’autre d’une <pb n="291"/> mesme chose ? Je prevoy desja qu’Hyperide qui est un peu acariastre, et ne demande que l’occasion de chiquaner, me formera souvent des complaintes, pretendant que je ne luy rendray pas ce cœur au mesme estat que je l’auray receu ; C’est pourquoy il me semble qu’au bout de chaque terme, il seroit bon de le faire visiter par experts, et qu’il faudroit aussi dés maintenant regler les conditions, ausquelles nous le tiendrons chacune, comme en un bail de maison, et que nous sçeussions si nous serons aussi bien tenuës aux grosses reparations, qu’aux menuës, d’autant que s’il y a quelque chose de rompu et d’esbreché ou de disloqué en ce cœur qui est si sujet à changer de postu<pb n="292"/>re, je croy qu’estant besoin de le faire refaire, c’est au proprietaire d’en avoir le soin, et de fournir aux frais.</p>
<p>L’on trouva l’imagination de Phronyme tres-agreable, et comme chacun tournoit les yeux vers Orilan, à qui c’estoit à respondre ; Il dit fort haut ; Je m’obligeray à tout ce que vous desirerez, belles Demoiselles, vous me férez toutes deux assez d’honneur de recevoir mon cœur en vos mains alternativement, et d’en faire le domicile de vostre esprit. C’est neantmoins un long terme que trois mois, reprit Phronyme, pour un homme qui suivant sa propre confession, à chaque heure du jour, et quelque-fois à chaque minutte, change d’objets à <pb n="293"/> qui il adresse son cœur ; Je crain bien que ce cœur ne tombe dans les mains de quelque petite Merciere, qui le vende au premier venu entre des bijoux, ou des joüets d’enfant. Il y a plus de danger, dit Polyandre, qu’il ne le donne à la tripiere du coin de sa ruë, qui le vende avec une teste ou une fraize de veau. Trefve à la Satyre, repartit Orilan, je ne sçay si vous dites cecy à cause que par une façon de parler assez usitée, j’ay dit tout à cette heure, que je donnerois tripes et boyaux ; mais c’est pour monstrer que je ne reserve rien. Que si d’ailleurs l’on me veut taxer d’avoir des affections basses, parce que j’ay tousjours tenu pour maxime qu’il faut aimer ce qui est beau par tout <pb n="294"/> où l’on le treuve ; Quoy que l’on me puisse alleguer, je soustien encore que l’Amour regne aussi bien dans les yeux des Bergeres que dans les yeux des Princesses : Tous les jours il y a des gens qui offrent leur cœur à des servantes et à des villageoises. J’ay veu mesme des hommes tres-qualifiez, aimer des chambrieres d’hostellerie, ainsi qu’Apulée qui devint Amoureux de Photis, comme elle hachoit de fort bonne grace une certaine viande pour faire une fricassée  ; D’autres en voyant quelqu’une qui va chauffer les draps du lict, luy diront, hà que je baise cette belle main qui vient d’allumer ce fagot. Il y en a aussi qui n’ont point de tel ragoust, que d’aimer des filles de Boulenger, de Patis<pb n="295"/>sier, de Boucher, de Charcuitier, de Rotisseur, de Cabarettier et autres semblables ; Je ne sçay si c’est qu’elles leur semblent mieux nourries que les autres, ou qu’estant entrez dans leur famille, ils y seront mieux nourris eux-mesmes ; Tant y-a qu’ils s’y attachent et s’en trouvent parfaittement bien, mais ce n’est pas à dire que j’en fasse de mesme : Car quoy qu’il y ait de ces filles de basse condition qui soient assez agreables, et que j’aye feint d’aimer quelquefois, ce n’a jamais esté que par jeu, d’autant que la beauté se trouve bien plus frequemment aux filles d’illustre race qui sont eslevées plus delicatement et plus soigneusement, et nées de meres qui estoient desja <pb n="296"/> fort jolies et fort delicates ; Aussi toutes mes fortunes et toutes mes affections sont hautes, et je ne m’arreste pas aux basses : Mais voicy une difficulté que Phronyme se figure, ne sçachant pas comment je pourray estre à elle en me donnant à d’autres ; Et neantmoins elle a peu comprendre par ma façon de vivre quelle a desja assez observée, que je ne donne mon cœur qu’à celles que je voy, et pour autant de temps que je suis en leur presence, afin que je puisse respondre de tous ses mouvemens, et que je fay bien mieux que ceux qui donnent leur cœur et qui s’en vont apres, laissant ce pauvre niaiz à l’abandon et sans conduite, dans un païs où le plus souvent il n’a <pb n="297"/> point de connoissance et dont il ne sçait ny la langue ny les mœurs. Pour moy je repren mon cœur fort adroictement quand je suis sur mon depart, de peur qu’il ne s’esgare en mon absence, ou qu’il ne demeure à la mercy de gens qui n’en ayent pas tout le soin que l’on en doit avoir ; Car il est tendre et doüillet, et ne se trouve pas bien par tout. L’ayant repris ainsi tres-accortement , je mets ordre qu’il ne s’ennuie point faute de s’adonner au service de quelque agreable fille, et dés que j’en aperçois une qui a du merite, je l’adresse là aussitost pour y demeurer, tant que j’auray la veuë de cét objet et non davantage, car je n’asservis jamais un cœur si genereux, qu’à condition de le <pb n="298"/> tirer du servage quand je voudray. Tu seras tousjours un infidele et un bigearre, luy dit alors Musigene, tes maximes sont entierement contraires aux loix de l’Amour, et tu es opposé à toutes les coustumes ordinaires et mieux receuës. Ne void on pas que tous les Poëtes et tous les Autheurs des Romans, font jurer à leurs Amans devant leurs Maistresses, qu’en partant d’aupres d’elles, ils leur laissent leur cœur, et ne leur font-ils pas dire quelquefois par une agreable pointe, Hà ma belle, puis qu’il faut que je vous laisse mon cœur, donnez-moy le vostre en eschange ; Car m’allant exposer à tant de perils, comment m’en pourrois-je tirer, si je n’avois point de cœur ? ou bien ils leur feront <pb n="299"/> dire autrement :  Hà Cloris, hà Phillis (il n’importe du nom) si je vous ay donné mon cœur, comment voulez-vous que je vive, si vous ne me donnez le vostre, veu que l’homme meurt dés que le cœur luy est osté, Et comment mesme vous pourrois-je aymer et soupirer pour vous, si je n’avois un cœur ? Ce que vous nous dites-là est assez beau, dit Polyandre, mais ce n’est pourtant qu’une fiction de discours, qui n’a aucune subsistence : Car voudriez-vous que les cœurs passassent ainsi d’un corps à l’autre, comme si les Amans joüoient des gobelets avec leurs cœurs ? Vous devriez plutost faire cette demande à Orilan, reprit Musigene, puis qu’il ne fait à toute heure que donner et oster son cœur à diverses Dames, et que cel<pb n="300"/>les qui le pensent avoir bien souvent ne tiennent rien ; Tellement que l’on leur peut dire le proverbe commun, Fermez bien la main, et dites que vous ne tenez rien  ; Et puis vous sçavez que tous les dons ou offrandes de cœurs, ne se font pas en les arrachant effectivement de la poictrine, ce que l’on ne peut faire sans cruauté et sans homicide, mais que ce sont seulement les affections ou les pensées du cœur que l’on adresse à la beauté qui plaist, souhaittant qu’elle nous donne reciproquement les siennes. Or ces affections ou pensées estans la vraye production du cœur et son image parfaite, l’on peut dire que c’est un cœur qui se donne : mais c’est un cœur spirituel ; <pb n="301"/> J’ay puisé cette subtilité dans la Philosophie morale d’Aristote, dans celle de Piccolomini, dans les Azolains de Bembo, dans le parfait Amour de Theogene et de Charide , et dans plusieurs autres bons Autheurs ; Et s’il m’est seant de nommer une personne de peu de cervelle avec tant de grands Personnages, Orilan mesme est demeuré tantost d’acord de cette mesme doctrine, et a témoigné, que tous vœux, offrandes, et dedicaces des Amans en ce qui est des choses interieures, ne sont rien que spiritualité. Tu nous penses effaroucher, repartit Orilan, avec tes beaux Autheurs, dont tu as apris les noms par cœur dans quelques lieux communs, sans jamais avoir leu leurs livres ; et pour faire <pb n="302"/> que je ne te contrarie point, tu me veux charlatanner en me faisant l’honneur de me mettre de leur nombre ; Car encore que ce soit avec une injure, ce n’est que par gausserie et par familiarité : Mais tu n’as garde pourtant de m’attirer de ton costé ; Je t’en asseure : Tu ne comprens mes raisons qu’à demy ; Car quoy que j’aye monstré que le cœur se donne spirituellement, cela signifie-t’il que l’on le laisse apres le depart ? Si ce cœur spirituel n’est autre que la pensée ; comment se peut-il faire que la pensée demeure effectivement vers un object que l’on ne void plus ? Ne reside-t’elle pas dans le lieu où elle est née, c’est à sçavoir, dans le cerveau, ou dans le cœur de l’hom<pb n="303"/>me, et puis qu’il n’y a aucun moyen de la faire subsister au dehors, pourquoy voudroit-on qu’elle aimast autre chose que ce que l’homme void, et ce que les yeux luy raportent à toute heure ? Si un objet est trouvé beau en le voyant, où est cette beauté quand l’on ne le void plus ? son image est-elle differente en nous d’une simple imagination ou plutost d’un rien ? Le sens de la veuë n’a-t’il pas perdu alors ce qu’il voyoit, et qu’y a-t’il de plus difforme que la privation ? Sera ce donc de cecy que la pensée se repaistra, aimant des Phantosmes et des Chymeres ? ne luy est-il pas plus naturel de recevoir de nouveaux objets, selon qu’ils luy sont presentez, et de les considerer et admirer ainsi l’un <pb n="304"/> apres l’autre, afin de n’estre point oysive .</p>
<p>Musigene respondit là dessus, qu’encore que la pensée ne sortist point du cœur, il faloit qu’elle gardast constamment l’idée de l’objet aimé, et que l’imagination la portant eternellement vers ce sujet de desirs, c’estoit ce qui faisoit dire par figure de langage que le cœur et la pensée demeuroient à perpetuité, aupres de ce qu’ils trouvoient agreable, ou sembloient s’y eslancer à toute heure. Phronyme et Hyperide reprochoient aussi à Orilan ; que si jamais son cœur ne se pouvoit porter qu’à ce qu’il voyoit, quand mesme il seroit joint à une Dame par les loix d’Hymenée, il ne luy garderoit aucune fidelité, ai<pb n="305"/>mant la premiere qu’il verroit en son absence, en quoy il commettroit une grande faute, et l’on doutoit qu’il peust trouver un eschapatoire  là dessus ; Mais pourtant il eust sa repartie ordinaire qui estoit, que cette humeur changeante luy estoit donnée du Ciel par grace, pour aimer tant de filles et en chercher tant qu’il trouvast enfin, celle qui luy estoit destinée pour femme, et qu’apres il n’auroit plus besoin de cette varieté de desirs, parce qu’il auroit trouvé ce qui luy estoit convenable. Chacun admiroit les raisons qu’il s’estoit forgées pour defendre ses fantaisies, et l’on ne luy contredisoit que pour avoir le plaisir de luy en faire dire d’avantage : Mais comme l’on ne <pb n="306"/> luy sçavoit plus qu’objecter, se voyant en si beau train il voulut estaler encore ce qu’il reservoit de plus curieux. Polyandre se souviendra, dit-il alors, qu’estant l’autre jour dans la Foire, je dy qu’il ne m’importoit presque plus de distinguer mes Maistresses et qu’encore que je les prisse l’une pour l’autre à cause de leur grand nombre, les hommages que je leur rendois ne laissoient pas d’estre faits aussi à propos et aussi legitimement, que si j’eusse sçeu au vray leurs noms et leurs qualitez ; Je ne voulus pas expliquer cela dans la foule et le tumulte, mais une si belle assemblée que celle-cy, qui n’est que de personnes choisies, merite bien que je m’en donne la peine. Que l’on escoute donc <pb n="307"/> maintenant quel est ce mystere ; C’est que j’honore tout à la fois toutes les beautez que j’ay jamais veuës, et que de leurs diverses idées j’en fais une generalle qui est l’objet de mon cœur ; car en effet tous les bons Philosophes tiennent qu’il n’y a qu’une Beauté dont toutes les autres participent et en sont venuës, si bien que reverant cette supreme Beauté l’on ne sçauroit jamais faillir de reverer aussi toutes les Beautez particulieres avec elle.</p>
<p>Lors qu’il eut dit cecy Polyandre en fit des exclamations, disant qu’il estoit un vray Philosophe Platonicien, et des plus excellans en matiere d’Amour . Musigene n’avoit rien à repartir à des choses qu’il ne pouvoit blasmer : <pb n="308"/> Toutefois l’envie l’empeschoit de se taire, voyant que l’on loüoit trop son Antagoniste : Il s’avisa de dire que tout cela estoit fort agreable, mais qu’il craignoit pourtant que les chimeres d’Amour dont Orilan s’entretenoit, ne le fissent mettre au rang de cét autre enfant de Paris, qui pour avoir trop imité la maniere de vivre des Romans, et avoir voulu vivre à la Pastorale, avoit donné sujet au livre du Berger Extravagant . Tu és un extravagant toy-mesme, dit Orilan, et ce n’est que ton humeur, et celle de tes semblables qui est descrite en ce livre, puis que tu veux que l’on ne serve qu’une seule Maistresse, et qu’à tous coups l’on fasse le mourant pour elle, comme ce sot de <pb n="309"/> Lysis faisoit pour sa Charite. Es-tu pas hors de sens de me l’amener pour exemple, à moy qui ne m’asservis point si laschement, et qui aime la Beauté par tout où je la rencontre, de sorte que je suis en liberté quand les autres sont en prison, et je suis Roy quand ils sont esclaves ?</p>
<p>Musigene vid bien qu’en effet cette comparaison n’estoit pas bonne, et pour en donner une meilleure et ne point parestre vaincu, il dit à Orilan, Si tu n’és le Berger Lysis, tu es donc le Berger Hylas, dont l’inconstance est si bien descrite dans l’Astrée, lequel à tous momens changeoit comme toy de Maistresse. Il y a bien plus ; peint de la sorte qu’il est descrit dans cét excellent livre, avec <pb n="310"/> ses cheveux demis roux, ses yeux hagars, et ses joües maigres, tu luy ressemble parfaitement de visage . Cét Hylas, repartit Orila[n], n’estoit encore au pris de moy qu’un aprentif en Amour, et ce n’est qu’une Image fort imparfaitte de ce que je suis ; Car s’il changeoit de Maistresse à tous momens, il n’en aimoit pourtant qu’une à la fois, et ne sçavoit pas ce beau secret d’en aimer plusieurs ensemble, ou plutost de les aimer toutes, et d’estre comme moy un Amoureux general ou universel, et particulier en mesme temps. Ce que dit Orilan est tres-certain, reprit Polyandre, jamais personne n’a sçeu le vray art d’aimer comme luy ; Vive l’Amoureux general et particulier ; Vive le Roy des <pb n="311"/> Amans et leur parfait modele, et que jamais aucun ne s’ingere d’avoir sur luy la preference.</p>
<p>Tant plus Orilan parloit, tant plus les personnes d’esprit admiroient son agreable manie, qu’il sembloit deffendre par des argumens plausibles ; Polyandre dit à Aurelie qu’il estoit autant à admirer, que ces Philosophes de l’antiquité, dont les uns ayant mis en credit leurs atomes et autres principes, et leur hazard ou leurs idées, qui estoient des resveries manifestes , soustenoient neantmoins leurs opinions assez fortement, pour acquerir des Disciples ; Qu’aussi Orilan ne manquoit-il pas de faire secte dans Paris, et que l’on voyoit quantité de jeunes hommes aller comme <pb n="312"/> luy en tous les lieux où ils pouvoient voir des filles, pour se repaistre de leur veuë, et tascher d’acquerir la bonne grace des unes ou des autres à l’avanture, les aimant toutes esgalement. Aurelie repartit, que jusques alors ces gens là avoient esté appellez des Amoureux des unze milles Vierges , mais que ce nombre estoit trop petit, puis que leurs amours estoient infinies. Polyandre fit grand cas de ce mot, pour témoigner à cette Dame l’estime qu’il faisoit d’elle en toutes occasions. Cependant Musigene et Orilan tenoient quelques discours un peu plus bas que les premiers, qui n’estoient pourtant qu’en consequence de ceux-là. Neophile parloit aussi de ce mesme sujet à Phro<pb n="313"/>nyme et à Hyperide, et quant à Thrasomede qui ne se connoissoit guere aux gentillesses du Monde, et n’avoit que sa brutale vanité en recommendation, il estoit pourtant contraint de sousrire quelque-fois de toutes ces choses, dont il disoit son avis à la traverse selon son sens. L’on estoit dans une joye assez generalle, lors qu’un petit Laquais tout effrayé, s’en vint dire à Aurelie, Madame, voila Madame Ragonde , qui est au bout de la ruë, qui s’aproche tant qu’elle peut. A ce mot Aurelie, Phronyme, et Hyperide, demeurerent si confuses et si troublées, qu’il sembloit que la Ville fust prise d’assaut. Mon Dieu, dit Aurelie, je voudrois que la despense et la cuisine fussent fermées , et à <pb n="314"/> l’instant mesme Phronyme se levant dit, il faut que j’aille oster l’Astrée et la Diane de Montemajor qui sont dessus nos tablette[s], et que j’y mette l’Introduction à la vie Devote . Comme ces Dames estoient ainsi fort empeschées, Thrasomede se retira sans dire adieu, ne voulant pas que celle dont l’on parloit, le trouvast en ce lieu où il l’avoit desja veuë d’autres-fois ; et Musigene le suivit incontinent. Neophile ayant demandé alors à Aurelie, qui estoit cette Dame qui estoit tant à craindre, elle luy respondit, que c’estoit leur grand mere qui estoit la plus estrange femme de la terre ; Qu’elle controlloit tout ce qui se faisoit dans leur maison et toutes leurs actions particulieres, avec <pb n="315"/> une severité horrible ; Que ce qu’elle faisoit d’abord, c’estoit d’aller voir en la cuisine, si l’apareil de leurs repas n’estoit point trop grand ; Puis apres qu’elle trouvoit à reprendre à leurs emmeublemens, à leur façon de s’habiller, à leurs promenades et à leurs visites, et à tous leurs divertissemens qu’elle eust voulu, et que dans l’âge où elles estoient elles eussent vescu comme si elles eussent esté du sien. Or pource que céte vieille estoit boiteuse et marchoit assez doucement, l’on eut un peu le loisir de s’aprester à la recevoir, et de dire quelque chose de son humeur. Polyandre qui avoit assez vescu dans Paris pour sçavoir qui elle estoit, ne s’amusa guere à en parler ; Il prit son temps <pb n="316"/> de sortir de la chambre, lors que l’on pensoit à autre chose, comme s’il eust voulu éviter cette rencontre, et Neophile en vouloit faire de mesme, de peur d’estre à charge à ces Dames : mais Aurelie le retenant luy dit ; qu’il n’y avoit point de danger pour luy d’estre en leur compagnie, et que leur nombre ne seroit pas trop grand. Il n’y eut qu’Hyperide qui fust faschée qu’il demeurast : car cette fille superbe et hautaine, n’estoit pas contente que l’on vist que leur grand’-Mere n’estoit qu’une Bourgeoise, et que l’on sçeust de quelle façon elle les traitoit, lors qu’elle estoit dans son humeur severe et rustique. Quant à Orilan, l’on ne luy disoit rien, pource que veritablement l’on <pb n="317"/> eust mieux aimé qu’il s’en fust allé que de le retenir, d’autant que l’on craignoit que sa mine extravagante ne depleust à Madame Ragonde : Toutes-fois Aurelie eut la bonté de le laisser là en un coin, où il se mit assez pres de Neophile. Cependant elle prit une quenoüille et un fuseau, et dit à sa sœur et à sa niepce qu’elles prissent aussi de l’ouvrage, ce qu’elles firent l’une prenant de la tapisserie, et l’autre du linge qu’elle commençoit d’ourler . Elles ne furent pa si-tost placées pres des fenestres, que voila la vieille qui entre avec une petite servante, sur les bras de laquelle elle s’apuioit : Son visage estoit si difforme qu’il devoit faire peur aux petits enfans, et que l’on les pouvoit à bon droit me<pb n="318"/>nasser de la faire venir à eux, lors qu’ils cryoient, et qu’ils estoient opiniastres. Sa bouche tortuë s’eslevant vers son oreille gauche, la droitte se pouvoit plaindre de ce qu’elle la quittoit ainsi, comme si elle eust creu l’autre plus digne de l’entendre parler ; Son nez gros et relevé estoit un crochet où l’on eust peu pendre toutes sorte d’ustencilles de mesnage ; Ses yeux rouges et chassieux sembloient estre deux flambeaux, dont la flamme estant esteinte, la mesche demeuroit ardente, comme un charbon allumé, avec la cire qui en dégouttoit encore ; Ses lévres bigarées de rouge, de bleu et de noir ; estoient deux gros ramparts de jaspe ou de porphire ; Son front et ses joües avoient <pb n="319"/> tant de rudesse, et tant de rides, que l’on les pouvoit prendre pour un cuir de vache plissé  ; et ce que l’on trouvoit de plus merveilleux en elle, estoit que tant de belles personnes avoient tiré leur origine d’une si difforme creature, qui outre les deffaux que la vieillesse luy avoit causez, en avoit beaucoup de naturels ; Mais l’on disoit que la beauté de ses enfans et petis enfans, venoit de ce qu’elle avoit eu un beau mary, et un gendre encore plus beau. Pour parler de ses accoustremens, premierement son visage antique, digne d’une medaille, estoit entouré d’une grosse coiffe de taffetas noir un peu déchiré, qui au dessus laissoit voir la forme d’un chaperon assez large pour joüer un mo<pb n="320"/>mon à trois dez . Quant à sa robe elle estoit de serge noire assez usée, mais où son humeur mesnagere avoit fait mettre plusieurs rapiecemens. Sa cotte estoit de camelot violet, avec deux bandes de velours noir, larges chacune de quatre doigts. Pour la petite servante qui la menoit, avec son corps gris, et sa calle blanche, elle sembloit plutost avoir esté empruntée de quelque Fruitiere, que d’estre la propre servante d’une telle Bourgeoise. Voila l’équipage où estoit Madame Ragonde, qu’elle croioit luy convenir fort bien, pour monstrer qu’elle estoit du vieux siecle , et cela ne luy empeschoit point de se trouver parmy les gens du Monde, dont elle se moquoit. Hyperide ne la faisoit encore 321/ qu’entrevoir qu’elle dit à Neophile, Toute telle que vous la voiés, elle n’a donné naissance qu’à des Conseillers et des Presidens , et son mary qui est mort Secretaire du Roy avoit desja eu trente ans de service, tellement qu’il faut que vous sçachiez qu’avec son chaperon et sa robe troussée, elle est mieux Demoiselle que celles qui se font apeller Dames, et qui se font porter la queuë . Il faloit que sa vanité ordinaire luy fist prononçer cecy en haste ; Puis elle s’avança d’un autre costé pour salüer sa grand’mere avec les autres et pour luy presenter un siege.</p>
<p>Lors que Ragonde fut assize, à peine se donna-t’elle le loisir de reprendre son vent, qu’elle dit ces paroles avec une grande mar<pb n="322"/>que de courroux ; Voicy de bonnes mesnageres vrayment, qui laissent tout perdre chez elles ; J’ay trouvé la cave ouverte où les valets pouvoient entrer sans congé. J’ay veu sauter le chat par une fenestre de la despense, où il y a un croc si chargé de viande qu’il s’en va rompre. D’un autre costé les servantes sont dans la cuisine qui ne pensent qu’à chanter et à rire et à faire des grillades, comme si leur repas duroit tout le jour ; Cependant voicy leurs Maistresses qui croient se recourre pour coudre deux ou trois points : Hà qu’il en faudroit bien d’autres pour amasser leur mariage ! Qu’elles sont heureuses d’estre venuës au monde apres nous ! Et puis qui ne les connoistroit, croiroit que depuis quatre heures au matin elles <pb n="323"/> n’ont fait autre chose que travailler ; Mais je sçay bien qu’elles ressemblent à ces mauvais Escoliers, qui n’estudient que lors qu’ils voyent leur Maistre ; Elles employent la moitié de la journée à s’habiller, et le reste à babiller  ; Ce ne sont pas des Demoiselles ; Ce sont des Dames oysives, ou des Dames oyseuses, comme disoit tres-bien ces jours passez en chaire, un fort habile Docteur en parlant de leurs semblables. Si elles ne vont trotter d’un costé et d’autre, elles ne manquent point d’avoir ceans un tas de galoureaux  qui leur content des sornettes ; Le devant de leur porte est tousjours plein de carrosses et de chevaux qui embarrassent la ruë, comme si l’on faisoit icy quelques jeux de ba<pb n="324"/>steleurs. Ce qu’il y a de pis, c’est que l’on y voit une troupe d’estaffiers plus bariolez que la chandelle des Rois , qui scandalisent tout le voisinage ; Ils y font un vacarme estrange ; Il ne passe point de chien, à qui ils ne fassent faire le soubresaut ; Ils mettent le feu au cul de quelques-uns, ou leur attachent une bouteille à la queüe pour les faire courir, et pour faire quelques-fois tomber les gens qui passe[nt]  ; Leur insolence s’adresse aussi bien aux hommes qu’aux bestes ; Cela fait croire qu’il n’y a guere d’honnesteté aux Maistres qui ont de tels valets, et je m’estonne comment vous vous estes tant oubliées mes filles, de souffrir la visite de telles gens. Je vous prie de considerer, ma Mere, dit alors Aurelie, qu’il y-a <pb n="325"/> encore une Dame de condition logée ceans au corps de logis de derriere. Elle reçoit bien plus de visites que nous, et tout ce que vous voiez de train quelque-fois devant nostre porte, est à ceux qui vont chez elle. Hé mercy de ma vie, reprit la Dame Ragonde, c’est bien envers moy qu’il faut user de ces deffaittes ; il faut que vous changiez de maison, et que vous en teniez une entiere pour n’avoir plus cette belle excuse ; Me voulez faire passer pour une femme qui ait la veüe trouble, ou pour une sœur des quinze vingts  ? Ne vien-je pas de voir encore sortir de ceans ce Monsieur à pannache que j’y ay desja trouvé une fois, qui s’est fouré dans son carrosse comme un limasson dans sa <pb n="326"/> coquille, quand il m’a aperçeuë ? Qu’il s’en aille voir de ces filles de Noblesse, qui ayent pour tout bien la dixiesme partie d’un moulin à vent  ; Que les Courtisans aillent courtiser les Courtisanes , et qu’ils laissent les filles de ville  aux hommes de ville, puis qu’ils les mesprisent tant : Vous n’estes pas viande pour ses oyseaux  ; Et vostre beau composeur d’Almanachs, vostre faiseur de Gueridons, que je rencontray un jour, bec à bec sur la montée avec cette petite sotte d’Hyperide, n’a t’il point passé si prés de moy tout à cette-heure, sur le bas de l’escallier, qu’il m’a pensé deschirer ma robbe ? Je l’ay bien reconû à son visage de hibou, quoy qu’il le cachast à demy sous son cha<pb n="327"/>peau gras. Il fut pris l’autre-fois comme le moineau au trebuchet : quand je luy demanday ce qu’il venoit faire ceans : Il ne sçeut me respondre plus belle chose, sinon qu’il venoit aprendre des chansons nouvelles à mes filles ; Mais je le renvoiay bien d’où il venoit, en luy disant, Qu’il passoit assez de vielleux dans les ruës que l’on faisoit chanter pour un double ; Que pour luy il allast chanter s’il vouloit au bout du Pont-neuf, ou dans les cabarets  ; Qu’aussi bien ses chansons n’estoient pas seantes à des filles de vostre sorte ; Que s’il vouloit chanter devant vous, qu’il chantast donc des Noëls ou quelque beau Cantique Spirituel . Je le rendis aussi pesneux qu’un fondeur de cloches  ; Aussi merite-<pb n="328"/>t’il bien cela, et encore pis, car vous avez tousjours vos pochettes pleines d’une botte de chansons  et d’autres Poësarderies  qu’il vous donne, tellement qu’il semble que vous soiez des personnes qui aient de grandes affaires, puis que vous portez sur vous tant de papiers, mais ils ne contiennent que des follies ; Je trouve souvent aussi ceans de mauvais livres que le mesme homme vous aporte, où il n’y a pas un seul mot de la saincte escriture ; J’eus une fois la curiosité d’en lire quelque chose, et Dieu me pardonnera s’il luy plaist, la tentation que j’en eus ; Puisque ce ne fut que pour voir à quoy vous employez vostre loisir. Un jour donc que je vins icy, et que vous estiez toutes trois allé courir <pb n="329"/> je ne sçay où, j’ajustay mes lunetes et je m’occupay en cette lecture, mais jamais je ne vy rien de plus pernicieux. Hé quoy, les gents dont il est fait mention là dedans, ne parlent jamais d’aller à la Messe ny à Vespres, et encore moins d’aller à confesse. Je pense pour moy qu’ils vivent comme des chiens : Tout leur entretien n’est que de balivernes ou de choses malines . Leurs meilleures actions sont dignes du foüet, et les autres meritent la roüe ou la corde ? Hé quelle honte est-cela, ils taschent de suborner les filles, et quelquefois les femmes mariées ; Ils leur envoyent des presens en toutes sortes de saisons, sans attendre les estrennes ; Ils escrivent plus de lettres chacun à leurs Maistresses <pb n="330"/> que tous les secretaires de Sainct. Innocent  n’en sçauroient escrire en huict jours ; Ils leur parlent en des lieux secrets à l’escart où il n’y a que quatre yeux ; Et ils ne se soucient point si les murailles ont des oreilles. Les servantes et les valets sont avec eux des monopoles, pour enlever des filles de chez leurs parens, et puis je vous laisse à penser ce qui en arrive quand ils les tiennent entre leurs bras, et si l’occasion ne fait pas le larron. Ne voila-t’il pas de beaux exemples pour instruire les filles de bonne maison, qui lisent cecy ? L’on dit que l’on apelle ces livres là des Romans , mais je m’en estonne bien, car j’ay souvent oüy dire que les Romains  qui ont tant fait parler d’eux, estoient des preu<pb n="331"/>d’hommes et francs Bourgeois ; Ils avoient des Consuls parmy eux aussi bien que les Marchands de Paris ; Veut-on dire qu’ils ont esté si plains de loisir que de travailler les premiers à une telle besogne ? N’avoient-ils point de plus beaux livres que ceux-là à nous laisser  ? Qu’il en soit tout ce que l’on voudra, il est asseuré que si j’en retrouve encore icy, l’on aura beau me dire comme l’autre-fois, je les ay empruntés de ma cousine celle-cy, de ma voisine celle-là ; J’en feray emporter plein le tablier de ma chambriere, et cela me servira à allumer mon feu tout le Caresme  ? Pour ce Poëte à la douzaine qui ne vous entretient que de ces fadaises là, et quelques autres gens qui me de<pb n="332"/>plaisent que je trouve souvent ici, Je leur feray compter les montées avec le derriere, si je les rencontre davantage. Je suis plus forte que vous ne pensez quand je me mets une fois en furie.</p>
<p>Cependant que Ragonde parloit ainsi, ses filles se taisoient sagement, pource qu’elles luy avoient souvent oüy dire que le moyen de l’apaiser, n’estoit pas de luy rebequer, et qu’il luy faloit laisser passer les premiers mouvemens de sa colere, avant que de luy parler, s’il n’estoit absolument necessaire de luy respondre. Lors que sa fougue fut un peu moderée, tournant les yeux vers le lieu où estoit Neophile, elle dit assez bas ; Mais qui est donc ce jeune estoudeau que je n’apercevois <pb n="333"/>point ? Aurelie crût alors ne faire rien contre elle de dire qui il estoit sans dissimulation : C’est Neophile, luy dit elle en mesme ton de voix, C’est le fils unique d’Æsculan. Quand Ragonde oüit parler d’Æsculan et de fils unique, elle rentra en elle-mesme, et dit, Voila des gens comme il nous les faut, ceux-là, de par Dieu : S’il estoit en estat d’estre marié, je ne luy refuserois pas une de mes filles. Son pere a pourtant mauvais bruit : J’ay souvent oüy dire qu’il estoit un peu fesse-matthieu  ; et que tous ses quarts-d’escus valoient pour le moins vingtcinq sous  ; mais quoi ; le fils sera-t’il puny pour les fautes du pere ? Ce jouvenceau paroist vrayement assez modeste.</p>
<p>En effet tandis qu’elle disoit cela Neophile faisoit le sage le plus <pb n="334"/> qu’il pouvoit, et baissoit les yeux en terre comme s’il n’eust osé regarder personne ; mais Ragonde le considerant aperceut encore Orilan, à qui les yeux tournoient dans la teste, comme à ces figures d’horloge, que les rouës font mouvoir, et qui sans cesse regardoit Hyperide, avec une contenance d’Amoureux passionné, tellement que la bonne Dame demanda qui estoit ce garçon de si mauvaise mine, et qui sembloit n’estre guere sage. Aurelie, ne voulant pas multiplier ses visites, s’avisa de luy respondre, que c’estoit un suivant de Neophile, auquel il ne faloit pas prendre garde ; A cét instant ils entendirent pousser la porte de la chambre qui n’estoit pas fermée entierement, <pb n="335"/> et un homme tout extraordinaire, se mit à l’entrée, le chapeau à la main avec une contenance la plus modeste, et la plus humble qu’il estoit possible. Ragonde ne le connoissoit pas, et ses filles mesmes avoient de la peine d’abord à juger qui il estoit, quoy qu’il leur semblât qu’elles avoit veu quelque part un pareil visage : Enfin Phronyme poussant Aurelie du coude, luy dit, ne voyez vous pas que c’est Polyandre ? Elle le reconneut alors, quoy qu’il eust entierement changé de forme. Estant sorty quelque temps auparavant de la chambre comme à dessein de s’en aller, possible l’eust il fait si Neophile l’eust suivy, mais voyant qu’il demeuroit, il s’avisa qu’il faloit voir ce <pb n="336"/> qui arriveroit de la venuë de Dame Ragonde, et qu’il faloit se presenter à elle en une posture qui la contentast. Il voulut faire une de ses galanteries qui luy estoient ordinaires, lors qu’il pretendoit de se donner du passe-temps à luy mesme, pour le moins autant qu’il en donnoit aux autres. Au lieu de descendre en bas, il estoit donc monté au faiste de la maison, où n’y ayant personne qui le vist il s’estoit desguisé plaisamment. Ayant un habit noir de drap de Hollande sans aucune dentelle, il estoit fort propre à contrefaire un homme modeste et un contempteur des vanitez du Monde : Premierement il avoit rehaussé ses bottes jusques par dessus le genouïl, cachant ses <pb n="337"/> éguilletes et ses bas à botter, comme des ornemens superflus ; Apres il avoit mis son collet en dedans si avant qu’il ne luy en restoit qu’un poulce au dehors ; Puis ayant tiré de sa poche une callotte de marroquin qu’il mettoit quelquefois lors qu’il estoit enrheumé, ou lors qu’il estoit obligé de se tenir long temps découvert quelque part, il avoit resserré presque tous ses cheveux au dessous, et ayant aussi rabaissé sa moustache, il ressembloit à quelque Frere Oblat qui venoit de la campagne, ou à quelque pourvoyeur et solliciteur de Convent . Ragonde l’aperçevant demanda incontinent à Aurelie, Qui est ce bon-homme ? Que desire t’il de vous ? Et alors Aure<pb n="338"/>lie contribuant à la piece qu’elle se doutoit qu’il vouloit joüer, luy respondit encore que c’estoit un homme qui apartenoit à Æsculan, et qu’il estoit le Precepteur ou conducteur de Neophile. Voila quelque homme de bonne vie, luy repartit Ragonde ; Venez-ça Monsieur mon amy, dit elle en se tournant vers Polyandre, aprochez vous de nous s’il vous plaist ; Ne soiez non plus estrange que si vous estiez chez vous. Polyandre, ayant une mine fort respectueuse, ne luy respondit que par des reverences à demy claustrales, en baissant la teste et ployant les genoux. Je voy bien luy dit Ragonde, qu’il faut que je vous aille querir ; venez donc, mon bon Monsieur, continua-<pb n="339"/>t’elle, s’estant levée de son siege, et l’allant tirer par le manteau. Hà ! Madame, luy dit Polyandre, en se retirant avec une contenance mortifiée, je ne suis point, Monsieur ; Je suis le pauvre frere Polycarpe  à vostre service, et commandement, le moindre de tous ceux qui cherchent la voye de salut. Hé bien frere Polycarpe soit, repartit Ragonde : mais que voulez-vous faire là au vent de cette porte, et puis que Monsieur Neophile est icy, pourquoy n’y estes vous pas entré avec luy, et où vous estiez vous allé jucher , que l’on ne vous a point veu jusqu’à cette heure ? La retraite du corps, Madame, dit Polyandre, est la felicité de l’ame. La solitude est le séjour bien heureux de la meditation, <pb n="340"/> et la meditation est le fruit savoureux qui doit repaistre nostre esprit d’une viande celeste . C’est-là que tous mes sens interieurs sont dans une quietude parfaite, oposant un contraire à l’autre quand l’occasion en naist ; de sorte que je tasche de faire que lors qu’il y a une grande compagnie au lieu où je suis, je me puisse retirer aussi seul et aussi tranquille, que si j’estois aux deserts de la Thebayde , et ayant veu d’un clin d’œil toutes les vanitez mondaines, j’entre soudain dans leur mespris, et par une abnegation interieure, ayant renoncé à toutes ces fausses pompes et à moy mesme, je me treuve absorbé et abysmé dans l’extase de mes contemplations .</p>
<p>Ragonde ayant oüy ce discours <pb n="341"/> que Polyandre proferoit assez bas, elle se retourna vers Aurelie et luy dit en esquarquillant les yeux, comme par un signe d’estonnement ; Voyla un habile homme, ma fille, il y a des Docteurs qui n’en sçavent pas tant ; Tout ce qu’il dit n’est que sentences et paroles dorées . J’en ay bien oüy faire de l’estime, repartit Aurelie, et en achevant la parole, il luy fut impossible de dompter l’envie qu’elle avoit de rire, à quoy elle avoit resisté jusques alors : Elle esclatta fort haut ce qui excita sa sœur et sa niece à en faire autant. Neophile et Orilan qui reconnoissoient Polyandre rirent aussi, mais ce fut avec moins de bruit. Ragonde voyant les risées de ses filles pensa se mettre plus fort en <pb n="342"/> colere qu’elle n’avoit encore esté, et leur dit, voila ce que c’est de nos Coquettes d’apresent ; Elles ne sçauroient voir un homme qui ait renoncé aux vanitez du Monde, et qui soit vestu sans superfluité, qu’elles ne s’en moquent. Ce n’est point de cela que nous rions, je vous asseure, luy repartit Phronyme, nous serions bien inconsiderées. Ragonde s’apaisa un peu alors, neantmoins le sujet de leurs risées, estoit qu’Hyperide voyant Polyandre sans cheveux, avoit dit que veritablement il avoit les oreilles bien faites ; Qu’elles ne les avoit point veuës jusques alors, et qu’il avoit bonne grace à les monstrer. Ragonde qui en avoit oüy quelque mot, dit apres que cela <pb n="343"/> estoit plus-honneste d’avoir ainsi les cheveux courts, que d’en avoir de longs comme un soldat desvalisé ; Et se tournant encore vers Polyandre, elle luy dit, Or ça Frere, vous ne serez pas si solitaire maintenant, que vous n’ayez la charité de nous venir donner quelque consolation ou instruction ; Et regardant apres Neophile elle luy dit Monsieur, Je ne sçay pas à quoy pensent mes filles de vous laisser-là en arriere ; approchez vous du feu ; la saison y convie. Ces bonnes mesnageres-cy le laissent esteindre en leur chambre, tandis quelques servantes font là bas un feu à rostir un bœuf ; Bien qu’elles s’estiment des plus civilles, elles reçoivent tres-mal leur monde.</p>
<p><pb n="344"/> En effet il y avoit alors peu de feu dans la chambre, parce que pendant les discours agreables de Musigene et d’Orilan, l’on avoit peu songé à s’en aprocher ; Un Laquais y vint mettre du bois, et Ragonde ayant fait seoir aupres d’elle à toute force le frere Polycarpe, Aurelie fit aussi approcher Neophile et Orilan. En suite Ragonde voulant s’entretenir serieusement avec celuy qu’elle croyoit estre un grand devot, luy parla ainsi[.] Dites moy je vous prie, Frere, de quel ordre vous estes, au cas que vous soyez de quelqu’un, et qu’elles sont les reigles principales que vous gardez pour mener une bonne vie. Mon ordre est tout nouveau, Madame, repartit Polyandre, et il n’empesche <pb n="345"/> point que l’on ne demeure dans l’estat seculier, parce qu’il faut que conversant parmy les gens du Monde, comme le Medecin parmy les malades, j’aye entrée par tout, pour connoistre toute sorte de deffaux et de desordres jusques en leur racine, afin d’y mieux remedier. Les Medecins qui ordonnent des remedes sans voir le mal n’y sçauroient bien reüssir . Je prens garde donc aux superfluitez que l’on commet en beaucoup de choses , chacun sa condition, comme au trop grand nombre de valets et de chevaux ; Je conseille de n’avoir que quatre chevaux pour un carrosse à ceux que le luxe porte à en avoir six ou huict, veu que quatre leur servent autant ; je fay chasser les valets de chambre <pb n="346"/> pource qu’un Laquais peut servir plus qu’eux, puis qu’il sert son Maistre à la chambre et le suit apres, au lieu que ces autres valets, n’ayans plus rien à faire apres que leur Maistre est habillé, ne sont bons qu’à faire l’Amour aux servantes de la maison ou à celles des voisins, ce qui cause souvent de grands scandales, dont celuy à qui ils sont doit respondre. Je fay aussi que ceux qui nourrissoient quatre ou cinq Laquais se passent de deux, d’un pour eux et d’un autre pour leur femme. Je mets ordre que quelques Dames ou quelques Demoiselles Damées , qui veullent avoir une suivante, n’ont point de femme de chambre avec cela, parce que la suivante leur peut suffire pour <pb n="347"/> nettoyer leurs juppes, et faire leur chambre et leur lit. De plus je reforme le trop grand luxe des habits afin que l’on ne pense desormais qu’à se vestir de la robe d’innocence, pour estre un jour revestu de celle de l’immortalité , Je fay encore que les beaux meubles et les superbes logemens, ne touchent point l’esprit de ceux qui n’aspirent qu’à la demeure celeste . Je condamne la trop grande despense de bouche que plusieurs font, leurs repas ordinaires n’estans que festins, et ne vivans que pour manger plutost que de ne manger que pour vivre  ; et pour les tirer de cét amour de leur ventre, où ils sont indignement asservis, je tasche de leur faire venir le goust et l’apetit d’une pasture spirituel<pb n="348"/>le. Voila les plus grandes occupations que je puisse avoir, avec lesquelles il faut considerer celles que je me donne comme des dependances ou accessoires, qui est de condamner les vains caquets, les jeux, les comedies, le bal, le cours et autres divertissemens des mondains, qui sont les subtiles amorces pour les faire tomber dans le peché.</p>
<p>Polyandre en estant venu jusques-là, Ragonde ne luy donna pas le loisir d’en dire davantage ne se pouvant tenir de témoigner le ravissement où elle estoit . Hà ! mon bon frere, luy dit-elle, que je m’estime heureuse de vous avoir rencontré, qu’une telle connoissance que la vostre est profitable dans une famille ! il faut que je <pb n="349"/> vous fasse voir toute ma parenté soit hommes, femmes, filles et garçons, et que vous leur apreniez à tous le chemin de bien vivre, dont ils se sont fourvoyez. Il n’y en a pas un qui n’ait oublié le lieu dont il vient, ou qui ne fasse semblant de n’en rien sçavoir ; Ils ne veulent point se mettre dans l’esprit que leurs ancestres estoient de bons marchands, tenans boutiques en la ruë Sainct Denis ou autres lieux adjacens  ; Quand ils passent par les cymetieres où il y a des Epitaphes de gens de leur race qui estoient de bons Sires , ils y peuvent voir le chiffre de Quatre enté au dessus d’un cœur qui porte les premieres lettres de leur nom et surnom, qui sont les marques ordinaires des <pb n="350"/> marchands, lesquels ne sont point gens de guerre pour avoir des armes ; Mais ils font mine d’ignorer qui estoient ces gens là, et desavoüent leurs progeniteurs comme des enfans ingrats. Cependant ce sont eux qui leur ont laissé tant de beaux patrimoines, et qui sont cause qu’ils sont maintenant assis sur les fleurs de lys . Ils veulent bien faire croire qu’ils viennent d’un autre estoc , et prennent l’Escu et le Heaume, comme des Nobles à la roze  ; Ils font peindre ou graver cent mirelifiques  dans leurs armoiries, dont je suis toute estonnée quand je mange chez eux et que je voy leur vaisselle et leurs assiettes. Quelques-uns pourtant qui ont gardé l’antiquité n’ont pas osé changer la <pb n="351"/> marque de mon feu pere, que Dieu absolve, qui estoient des gibecieres sans nombre et un bourdon au milieu ; je pense que l’on attribuë cela à l’équipage d’un pelerin, à cause qu’il avoit fait le voyage de Saint Jacques en Galice  ; mais passe pour le bourdon ; Les autres sçavent bien que les gibbecieres signifient encore autre chose . Toutefois ceux qui n’ont pas aimé le changement reverant ces belles gibecieres, se sont contentez de les ennoblir avec le tymbre et ses pennaches  : Je leur puis aprendre quand ils voudront l’origine de cette Noblesse. Comme l’une de mes petites filles, qui n’a que huict ou neuf ans, qui a l’esprit gentil, et qui veut tout sçavoir, me demandoit l’autre jour ; Mais <pb n="352"/> ma grand maman, est-ce pour mettre vos escus que vous avez de si belles gibecieres ? Pourquoy est-ce qu’il y en a tant à vostre cheminée et aux vitres de vostre maison ? C’est que vostre grand-pere en faisoit, m’a mie , luy respondis je. Elle demeura estonnee : car il faut que je vous confesse que cette baboüine a sucçé la vanité avec le laict, estant née d’une mere si superbe qu’elle ne m’appelle que la bonne femme  ; mais ce ne sera pas pour elle que je me monstreray bonne. Je veux faire substituer mon bien à sa fille, à qui je tascheray desormais de donner de l’humilité et de la reconnoissance. Il y a bien plus, je sçay un de mes petits neveux qui fait le Prince, et qui a une estoille <pb n="353"/> d’or dans ses armes, avec une couronne de perles au dessus, ce que l’on dit n’apartenir qu’à des Comtes , et il ne prend pas garde, le pauvre garçon qu’il est, que c’est une forme de Chapelet qu’il porte en memoire de ce que son bisayeul vendoit des patenostres, et que son estoille d’or n’est encore que l’enseigne de sa boutique. Je me ry quand je pense à toutes ces follies, et quand je voy aussi les habits de ce temps, dont les modes semblent avoir esté inventées pour aller en masquarade : j’ay encore au fonds de mon coffre mes habits de nopce, et dans ce siecle cy l’on en change plus souvent que tous les mois  : L’on est aussi tellement superbe, qu’il n’y a <pb n="354"/> plus si petite femme qui vueille faire trois pas dans la rüe sans estre en carrosse, ny aller aux champs d’autre sorte. Pour moy je me souviens  qu’autre fois les femmes des plus gros Officiers, n’alloient point autrement qu’à pied dans Paris, et que si elles alloient à leur maison des champs, leur Fermier les venoit querir dans un carrosse à trente six fenestres , qui n’avoit pour imperialle qu’une couverture, ou un drap soustenu de trois cerceaux. Alors la natte, les meubles de bois et quelques tableaux, enfumez avec des images de pardons et indulgences, estoient les ornemens des maisons Bourgeoises ; l’on laissoit les tapisseries pour les Palais des Roys. <pb n="355"/> Si l’on faisoit une collation dans le voisinage, l’on avoit une bonne tarte de Parroisse, avec des gauffres et des bignets  qui luy tenoient compagnie : Maintenant, il faut que ceux qui font des festins à quelque heure que ce soit, y fourent de toute sorte d’ingrediens : Ils ont des mets qu’ils nomment des bisques  ; Je doute si c’est potage ou fricassée ; Ils ne parlent aussi que de leurs pastez de beatilles, et pensez qu’ils les nomment ainsi, parce qu’ils mettent toute leur beatitude à les manger. Les confitures sont là meslées confusément, avec les viandes rosties et boüillies, tant que c’est un vray cahos, et ceux qui font cette sottise en pensent estre quittes pour dire que c’est <pb n="356"/> un ambigu . Quant à moy ces ambiguitez me desplaisent ; Elles ne signifient rien sinon que tout ce siecle n’est plein que de choses ambigues et trompeuses. Mais l’on donnera bien de l’ambigu à ceux qui l’aiment ; Leurs festins sont suivis de bals et ballets, comme apres la panse vient la danse  ; et pource que la plus part ce sont gens qui ont gagné leur bien, par fas et nefas , l’on pourra dire, Que ce qui est venu au son de la harpe, s’en retourne au son du violon .</p>
<p>Ragonde enfila tout ce discours d’une traicte ; car la langue de cette vieille ayant commencé de se mouvoir, alloit sans cesse comme la claquette d’un moulin , et si l’on avoit peine de l’arrester, elle en avoit quelquefois davan<pb n="357"/>tage à s’arester elle-mesme. Il n’y eut alors qu’une flegme qui la tenoit à la gorge, qui fut capable de luy conseiller de faire alte  pour s’en descharger. Pendant cette pause, Hyperide qui ne pouvoit cacher son humeur gaye, prit son temps de luy parler ainsi ; Je vous asseure, ma mere, que vous nous dites tousjours de bons mots dont l’on peut faire son profit ; Mais excusez si je vous declare qu’il y en a quelquefois que je n’enten point, et si je pren la hardiesse de vous en demander l’explication : Qu’est-ce, s’il vous plaist, que ces tartes de Parroisse, dont vous avez parlé ? Je louë vostre curiosité, ma fille, repartit alors Ragonde : tarte de Parroisse, se dit par abregé ; car c’est proprement une tarte <pb n="358"/> de feste de Parroisse , laquelle non seulement les bons Bourgeois faisoient faire autrefois ce jour-là à leurs despens, mais qu’ils recevoient aussi de leurs locataires, ne loüant point de maison qu’à condition que l’on leur donneroit une tarte à un certain jour de l’année, laquelle devoit estre merveilleuse en sa delicatesse, et en son ample rondeur ; et quelques uns qui n’aiment guere la patisserie convertissoient cela en quelque argent, ainsi que l’on parle maintenant de se faire donner un pot de vin, qui est souvent à bonne mesure, car l’on entend par là une grosse somme . Vous gagnez doublement, icy ma fille, aprenant encore ce secret de mesnage : Il faut ainsi profiter de tou<pb n="359"/>tes choses ; L’on ne doit rien negliger pour s’enrichir ; Les petits ruisseaux, font les grandes rivieres : mais sur tout retenez ce beau dicton hereditaire en nostre famille, et qui vient de mon trisayeul ; Maille à maille se fait le haubergeon . Il est vray, dit Phronyme, que ce proverbe est fort beau, et qu’il ressent mesme l’antiquité de la chevalerie. Ragonde repartit, qu’elle leur en diroit bien d’autres, lors qu’elle seroit en humeur : Mais elle ne se vouloit point alors engager à cela, pour le grand desir qu’elle avoit d’entretenir le bon frere Polycarpe, et de luy faire dire des choses qui pussent servir à l’instruction de ses filles : Luy ayant donc encore dit cecy ; Que nous aprendrez vous <pb n="360"/> de bon maintenant ? Mon frere ; Que pensez vous des propositions que j’ay faites ? Polyandre luy parla apres en ces termes. Vous estes un tresor dans une famille, Madame, les Vestales ne conservoient point leur feu plus cherement qu’il faut conserver vostre vie ; c’est un flambeau qui peut esclairer tout ce qui est autour de vous. Je suis fort satisfait de ce que vous vous rencontrez dans mes sentimens, et que vous blasmez comme moy le luxe et les pompes de la terre ; Quant à moy je declame autant qu’il m’est possible contre la superfluité des meubles et des habits ; et en ce qui est des festins, je voudrois que lors que l’on sert tant de viandes superfluës sur les tables, l’on m’eust <pb n="361"/> donné le pouvoir d’entrer dans les maisons, avec deux mille pauvres freres comme moy, par qui je les ferois bien desservir ; Quand l’on tient aussi le bal en quelque lieu, avec trente chandeliers de cristal garnis de flambeaux allumez, et vingt-quatre violons qui sonnent, il me prendroit envie d’aller esteindre toutes ces lumieres. Tout beau frere, dit alors Aurelie, en l’interrompant ; Il en arriveroit trop de desordres ; Plusieurs profiteroient de cette obscurité. J’enten à la reserve de deux ou trois flambeaux, Madame, reprit Polyandre avec une contenance humiliée ; Apres en continuant il dit ; Je casserois les violons sur la teste des baladins et des menestriers, car que ne fait <pb n="362"/> point un homme qui est animé d’une sainte colere ? j’ay dessein aussi d’aller un jour au Cours, non point en carrosse comme les mondains, mais à pied comme un pauvre Here que je suis, et de monter sur le plus haut arbre, pour y faire une predication à ceux qui passeront . Hà ! folles gens, leur diray-je, à quel ridicule divertissement vous amusez-vous icy ? ce que vous en faites, est-ce pour vous moquer de vous mesme, et de vostre fragile condition ? Qu’est-il besoin d’establir icy un cours de quelques momens, veu que toute vostre vie n’est qu’un cours si bref, que l’on en void la fin, lors que l’on ne croid estre encore qu’à l’entrée ? Voulez vous que la grande poussiere qui vole icy, vous <pb n="363"/> fasse souvenir que vous n’estes que poudre et que cendre  ? Si vous n’en sortez qu’à la venuë de la nuit, est-ce pour monstrer que vous allez vous rendre au tombeau ? Mais non, vous n’estes pas si prevoyans que de penser à ces choses. Vous ne faites de ce lieu qu’une carriere de vanité, pour monstrer vos beaux carrosses et vos beaux chevaux, et pour vous monstrer vous mesme, avec tous les déguisemens et les ornemens ridicules que vous donnez à une chair, qui doit devenir charogne et estre la pasture des vers. Cette severité est grande, dit alors Aurelie, de ne vouloir plus que nous allions au Cours : Y a-t’il du mal d’aller prendre l’air ? Vous ne cesserez jamais de l’interrompre, re<pb n="364"/>partit la vieille, là, là, ma fille, vous n’avez point d’honneur à parler de cela, et encore une veufve comme vous estes. La poule trotte tant qu’enfin elle s’esgare. Vostre seul promenoir devroit estre depuis chez vous jusqu’à l’Eglise. Vostre excuse ne vaut rien de dire que vous allez prendre l’air au cours ; Il y a assez d’autres lieux qui y sont plus propres. Les bonnes femmes de mon temps n’alloient humer l’air que par la fenestre de leur grenier. A propos du Cours mes Dames, dit Polyandre, j’ay oüy raconter qu’un riche Marchand de Lyon ayant envoyé son fils à Paris pour y achever ses estudes, luy avoit donné tant d’argent à despencer par an, que ce luy estoit plutost une amorce de des<pb n="305"/>bauches que d’estude, tellement qu’il avoit tousjours un carrosse bien entretenu, et deux ou trois Laquais, avec lesquels il ne faisoit que roder par tout ; Et comme il l’eut fait revenir pour voir sa capacité, avant que de luy acheter une belle charge, il luy demanda s’il avoit bien employé son temps et son argent, et s’il avoit fait tout son cours à Paris ; Comment mon Pere, respondit-il, il ne s’est passé aucun beau jour que je n’aye esté au Cours jusqu’à prés de neuf-heures au soir, tantost hors la porte neufve, tantost hors la porte Saint Anthoine . Ce Pere admira son assiduité croyant qu’il allast en ce lieu pour faire son cours en Droict, ou en Philosophie. Ainsi plusieurs bonnes <pb n="366"/> gens sont trompez par les personnes mondaines, et ce ne seroit pas peu si l’on leur pouvoit oster la fantaisie de tant de vaines promenades. Un autre grand travail qui m’est le plus ordinaire, c’est de corriger les entretiens frivolles des compagnies, qui sont l’une des causes de la perte de la jeunesse ; C’est pour ce sujet que je pren la hardiesse d’aller en toute sorte de maisons, et je suis venu en celle cy aujourd’huy, avec cette resolution que j’ay commencé d’executer, car j’ay bien rabroüé tantost ce jeune homme que vous voyez-là, avec sa perruque rousse frisottée . En disant cecy, il monstroit Orilan, et en continuant, il dit ; J’ay censuré rigoureusement les vaines <pb n="367"/> paroles que ce mariolet a tenuës avec un Poëte qui vient de sortir ; Je les ay tellement touchez qu’ils m’ont promis de parler à l’advenir plus discretement. Or si je me suis retiré apres en particulier, c’est qu’ayant oüy que ces Demoiselles me donnoient quelques loüanges, j’ay voulu empescher que mon humilité ne fust seduite et surmontée, rentrant dedans mon neant par une solitaire meditation ; Puis je suis revenu icy pour voir s’il y avoit encore quelque chose à faire pour moy.</p>
<p>Polyandre ayant alors cessé de parler, Ragonde le tira à part pour luy dire ; qu’il n’y avoit là que trop d’affaires pour luy ; Que ses filles meritoient de tres-grosses reprimendes ; Qu’Aurelie <pb n="368"/> aimoit trop les compagnies ; Qu’Hyperide estoit orgueilleuse, et que Phronyme s’amusoit trop à la lecture de plusieurs livres dangereux. Polyandre luy repartit, qu’il s’employeroit de tout son pouvoir à les corriger, et qu’il croyoit que l’ouvrage estoit à moitié accomply, ayant desja beaucoup profité envers elles par ses persuasions. La bonne vieille adjousta foy à ses paroles, et le tenant pour un tres-vertueux personnage, elle ne s’abusoit pas en effet, et n’estoit trompée que dans la maniere de sa vertu, laquelle n’estoit pas si austere qu’elle pensoit : Mais quoy qu’il en fust elle l’asseura qu’il ne luy pouvoit faire une plus grande faveur que de venir là souvent pour mainte<pb n="369"/>nir ses filles dans la bonne volonté où il les avoit portées.</p>
<p>Elle dit tout haut apres qu’il estoit heure qu’elle se retirast, mais Aurelie luy dit qu’elle ne se pressast point tant, et qu’elle luy donneroit son carrosse pour la remener, et Neophile luy offrit aussi le sien ; Elle repartit, qu’elle s’en vouloit aller de bonne heure, pour n’incommoder personne ; Mais aussi-tost Aurelie luy presenta une assiette chargée de confitures, afin qu’au moins elle ne s’en retournast pas sans manger, et elle ne fit pas la difficille, ayant accoustumé de manger de tout ce que l’on luy presentoit, lors qu’elle estoit hors de chez elle, et qu’il ne luy en coustoit rien, quelque chose qu’elle pust dire contre les <pb n="370"/> somptuositez des banquets. Neophile fut forcé de manger de ce que l’on luy offrit, mais comme Aurelie en presentoit autant à Polyandre, il se retira avec une façon scrupuleuse, et dit, Hà Madame, je vous rends graces, que je ne voye pas cela seulement. Hé quoy, dit Ragonde, il n’est pas jeusne aujourd’huy. Je ne mange point trois fois la semaine, reprit Polyandre ; C’est aujourd’huy l’un de mes jours, auquel une seule des choses creées ne me doit entrer dans le corps, si ce n’est l’air que je respire, et je vous prie mesme de ne me point obliger à regarder les viandes, car je jeusne aussi bien des yeux que de la bouche .</p>
<p>Ces paroles confirmerent da<pb n="371"/>vantage Ragonde dans la croyance qu’elle avoit de luy. Elle ne pensoit point avoir jamais veu un homme plus sainct, et s’estant fort recommandée à luy et à ses prieres, elle se remit à parler de s’en aller. Alors Orilan qui avoit tousjours gardé le silence devant elle, soit par respect soit par autre consideration, creut qu’il ne faloit pas la laisser aller sans luy declarer ce qu’il avoit de plus pressant en l’Ame. Son humeur estoit d’avoir tousjours une extreme amour pour une fille, lors qu’il la voyoit, comme si jamais il n’en eust aimé d’autre, et dans cét instant il employoit tous ses soins à luy témoigner de la passion, et s’il pouvoit mesme aborder ses parens, les reigles qu’il s’estoit proposées, <pb n="372"/> l’obligeoient à la demander en mariage, au hazard d’en estre refusé, afin d’esprouver si c’estoit celle qui luy estoit destinée, ainsi qu’il avoit desja declaré ailleurs. Voyant donc Ragonde en si beau debut, et croyant qu’elle avoit pleine puissance sur ses petites filles qui avoient perdu Pere et Mere, il s’avança vistement pour prevenir son despart, et s’inclinant humblement devant elle le chapeau à la main, il luy prit un bout de sa robe et le baisa, et apres il luy fit cette harangue. O l’honneur et la gloire de plusieurs siecles, sage Ragonde, qui faites plus par vostre vieillesse chenüe accompagnée d’experience, que les autres ne font avec une jeunesse vigoureuse ; Digne et seconde mere de <pb n="373"/> tant d’illustres enfans de tous les deux sexes, vous voyez devant vous un jeune homme qui brusle de desir de peupler aussi la terre d’une posterité recommandable, selon les sainctes loix du Sacrement nuptial, et qui a longtemps cherché par tout sa chere moitié, dont le destin a escrit le nom avec le sien, dans le registre de ses decrets, Or il a crû enfin que c’estoit Mademoiselle Hyperide, que le Ciel luy avoit reservée, c’est pourquoy il luy a offert ses vœux, et est prest d’immoler son ame devant elle en sacrifice, si elle le juge criminel pour sa hardiesse ; Mais les augures propices qu’il a receus luy font croire, que le regardant d’un œil de pitié, elle prendra plus de plaisir à sa con<pb n="374"/>servation qu’à sa ruine, et qu’elle ne refusera pas de joindre ses affections aux siennes, sous le joug gratieux d’Hymenée, pourveu que ceux de qui elle depend, et vous principalement ayez agreable mon honneste recherche. Je ne suis pas si audatieux de dire que j’aye desja receu d’elle une parole certaine. Toutefois, je presupose que sur la declaration de vostre volonté, de si beaux feux que les miens meriteront non pas d’estre esteints, mais d’en allumer d’autres reciproques, et que la chaine diamantine dont j’ay le cœur estreint, m’en attirera une autre imperceptiblement, pour estre lié à jamais d’un nœu indissoluble , avec cette incomparable Hyperide.</p>
<p><pb n="375"/> Orilan s’arrestant là, Ragonde qui ne faisoit pas grand cas de luy, et ne le prenoit que pour quelque valet, luy parla en ces termes ; Si je suis capable d’entendre vostre beau galimatias je pense que cela veut dire en bon françois, que vous me demandez ma petite fille en mariage ? Oüy Madame, luy respondit Orilan, si vous me croyez digne de la posseder, je seray le plus heureux homme du monde. Vrayment je vous sçay bon gré, repartit-elle assez rudement, sçavez vous bien que chacune de mes filles a vaillant cinquante mil escus, et vous avéz vous bien cinquante mille deniers  ? Je n’en sçay rien si vous ne le dites ; De quelle profession estes-vous ? mon bon amy. Je n’en eus jamais <pb n="376"/> d’autre que celle d’estre Amoureux, respondit Orilan avec sa resolution accoustumée. Quel mestier est-cela mes filles, dit Ragonde, Est ce un esmouleur de cousteaux ou gaigne petit  ? Nous ne sommes pas assez sçavantes pour vous le dire, repartit Phronyme. S’il est l’un des Amoureux de l’hostel de Bourgogne , dit Neophile, le mestier n’en est pas mauvais ; l’on tient que celuy qui en fait le premier personnage, gagne huit ou neuf mille livres par an. C’est bien assez, dit Ragonde : mais si ce jeune gars est un joüeur de farces, je vous jure, que je ne luy donneray point ma fille en mariage ; Il la rendroit basteleuse comme luy. Que di<pb n="377"/>rez-vous maintenant de ce godelureau Frere Polycarpe, (continua-t’elle, en se tournant vers Polyandre) Est-il moins foû que quand avez commencé de parler à luy, et croirez-vous desormais qu’il ait profité de vos remonstrances ? Pour moy je pense que vous connoistrez par luy, qu’à laver la teste d’un asne l’on n’y perd que la lescive , et que l’on a beau prescher qui n’a cure de bien faire . J’y mettray un bon ordre, Madame, dit Polyandre, je m’en vay l’emmener avec moy, et luy feray donner deux ou trois cens coups de discipline pour luy aprendre, si c’est à luy à faire l’amoureux. Vous ne ferez pas mal, dit Ragonde, cela luy vaudra mieux qu’une seignée du <pb n="378"/> pied et du bras, ou une aplication de ventouses, et luy ostera le mauvais sang qui luy trouble le cerveau : L’on dit communément, Que qui bien aime bien chastie. Cependant je dy à Dieu à tous en general : la nuict me chasse. Il n’y a si bonne compagnie qui ne se separe.</p>
<p>Orilan ayant oüy cecy se retira sans rien dire, et ce fut avec peu d’émotion, quoy que chacun sousrit de le voir traicté de cette sorte ; Car ce n’estoit pas la premiere fois qu’il souffroit de tels rebuts, nonobstant lesquels il ne laissoit pas d’avoir bon courage, croyant qu’enfin l’opiniastreté de ceux qui luy resistoient seroit vaincuë, ou bien qu’il n’avoit pas encore trouvé la chere moitié que <pb n="379"/> le Ciel luy avoir reservée. L’on ne pensa guere à faire des railleries de luy, pource que d’autres choses se presenterent.</p>
<p>Aussi tost que Madame Ragonde avoit cessé de parler, elle avoit cherché des yeux, sa petite servante qui s’estoit assize à terre derriere la porte, et ayant apuyé sa teste contre un tabouret s’estoit si bien endormie, que sans un petit barbet qui se mit à japer apres elle, elle ne se fust pas resveillée, encore falut-il qu’il y employast quelque effort, luy ayant tiré sa calle hors de la teste avec ses dents. Cette fille niaise fust si surprise de se voir décoiffée, qu’elle se mit à pleurer, et d’un autre costé sa Maistresse augmenta bien son duëil, ayant com<pb n="380"/>mençé de la crier d’avoir esté si nonchalante et si endormie ; Et pource qu’ayant repris sa calle, elle emploioit trop de temps à se recoiffer, elle luy dit encore cent naifvetez, luy reprochant qu’elle estoit longue et maladroicte à tout ce qu’elle faisoit  ; Qu’elle luy feroit perdre là beaucoup de temps, et qu’elle mettroit son soupé au feu une heure plus tard que de coustume, et que cela seroit cause qu’elle se trouveroit mal de ne pas souper à l’ordinaire. Il faloit que cette belle avanture arrivast pour rendre le divertissement plus accomply. Enfin la pauvre servante estant coiffée à demy, sa Maistresse fit une couple de reverences à la compagnie, <pb n="381"/> et s’apuyant sur les bras de cette jeune fille, alla descendre l’escalier. Aurelie la reconduisit jusqu’à la porte de la maison, et luy donna un Laquais pour la suivre. Elle remontoit en haut pour aller retrouver sa compagnie, lors qu’elle oüit que l’on montoit bien fort apres elle. S’estant retournée elle vid que c’estoit Musigene qui luy dit, L’orage est passé, Madame, la crainte ne me tient plus ; Voila que je revien vers vous, et en achevant ces paroles il entra avec elle dans sa chambre. Elle avoit envie de luy demander d’où il venoit : mais elle en fut divertie par la veuë des autres personnes qui estoient-là, et principalement de Polyandre, qui s’estoit desja rajusté à son ordinaire ; <pb n="382"/> Ce fut à luy qu’elle parla d’abord. Je ne vous cele point, luy dit elle, que nous nous devrions fascher contre vous, de ce que vous avez fait piece à nostre bonne mere. Je croy Madame, dit Polyandre, que lors que vous aurez bien consideré toutes choses, vous connoistrez qu’ayant eu un extreme desir de jouyr de sa conversation, je n’y pouvois estre bien reçeu, qu’en m’acommodant de la sorte que j’ay fait ; Et au reste, il ne se trouvera point que j’aye dit aucune chose qui sentist sa raillerie, et qui fasse croire que j’aye manqué à luy rendre l’honneur que je luy dois. Il est vray, dit Phronyme, que vous avez dit des choses tres-veritables et tres-justes, et que tous les <pb n="383"/> gens du monde devroient profiter de vos remonstrances. Ce n’est rien pourtant à comparaison de ce qu’a dit Madame Ragonde, repartit Polyandre, je vous jure sans feinte, que ses discours qui sentent le vieux temps, sont aussi pleins de bons raisonnemens que l’on en sçauroit trouver. Ne parlons que de vous, repartit Aurelie, quelque chose que vous disiez pour vostre deffense, n’y a-t’il pas à reprendre en ce que vous venez de faire ? N’est-ce pas une hypocrisie d’avoir voulu passer pour plus devot et plus mortifié que vous n’estes  ? Hà, Madame, respondit Polyandre, assez serieusement ; je sçay bien que je ne suis pas dans la haute vertu ; mais en ce qui est des sen<pb n="384"/>timent[s] que j’ay declarez, je vous asseure que ce sont les miens propres, que j’ay en toute sorte d’occasions, touchant les sottises du Monde que je condamne eternellement, et s’il vous semble que je ne vy pas de la sorte que je veux persuader aux autres de vivre, que l’on dise de moy si l’on veut, ce que l’on dit de quelques prescheurs, dont la vie n’est pas si instructive que la parole ; Qu’il faut faire ce qu’ils disent, et non pas vivre comme ils vivent. Apaisons-nous donc, reprit Aurelie, en sousriant, nous ne laisserons pas d’avoir desormais une bonne opinion de vous ; Puis en se tournant vers Musigene elle luy dit, Mais à propos, mon brave Monsieur, nous apprendrez-vous où vous <pb n="385"/> vous estiez retiré lors que tant de bonnes choses ont esté dites ?</p>
<p>Lors qu’Aurelie eust dit cecy, la pluspart des autres firent la mesme demande à Musigene, surquoy il declara que la venuë de Ragonde l’ayant espouventé, il s’en estoit allé promptement, et s’estoit caché sous une porte en attendant qu’elle sortist, ou que Neophile s’en allast le premier, d’autant qu’il avoit dessein de luy parler ce jour-là d’une entreprise fort agreable qui se devoit executer le lendemain, pour laquelle il souhaittoit son aprobation ; Chacun l’entoura alors ; afin de sçavoir de luy ce qu’il vouloit faire de nouveau, Mais il dit, qu’il doutoit fort s’il devoit declarer cela devant tant de tes<pb n="386"/>moins, pource qu’une mine esventée ne valoit rien, et qu’il estoit question de joüer un tour excellent à une personne, que tous ceux qui estoient là connoissoient, et que l’on l’en pourroit avertir et mettre l’affaire au neant. Vous ne vous deffiez pas de moy, reprit Neophile, puisque vous m’en voulez parler ? Quant à ces Dames elles sortent peu, pour aller declarer à quelqu’un ce qui se doit faire dés demain, et puis vous sçavez leur discretion : Est ce Polyandre que vous craignez ou Orilan ? Doutez-vous de leur prud’hommie. Polyandre est celuy que je revere, dit Musigene, comme l’Autheur mesme de la chose, et l’inventeur de toutes belles subtilitez. J’avouë qu’il n’y <pb n="387"/> a donc qu’Orilan qui me soit à soupçon, pour les petites altercations que nous avons quelquefois ensemble. Tu te moques, l’amy, repartit Orilan, ne sçais-tu pas que l’on dit que les Advocats ont accoustumé de plaider l’un contre l’autre avec grande chaleur, et ne laissent pas d’aller apres souper ensemble joyeusement ? Ne differe point pour moy de dire tout ce que tu voudras ; Je te jure toute fidelité, et je veux qu’Hyperide me punisse, si je manque à te la garder. Pour commencer, dit Musigene, je declare donc que le Seigneur Gastimargue est celuy dont j’entrepren de me donner un peu de divertissement ; Je declare son nom afin de sçavoir encore auparavant que de rien dire <pb n="388"/> davantage, si quelqu’un y prend interest. A quoy bon tant de précautions pour une affaire de telle qualité (reprit Orilan, avec un esclat de risée.) Où est-ce que Gastrimargue a des amis ? Ceux mesmes qui le souffrent à leur table ne souhaiteroient-ils pas qu’il s’en retirast insensiblement, et n’aimeroient-ils pas mieux en nourrir six autres que luy ; non seulement parce qu’il mange plus que les autres : mais parce qu’il est plus importun ? S’ils ne l’en congedient pas deux-mesmes, n’est-ce pas qu’ils sont assiegez continuellement par ses hableries, ausquelles ayant témoigné de prendre du plaisir au commencement, ils ont peine apres à s’en desdire, et qu’ils sont quelquefois endormis <pb n="389"/> par ses impudentes flatteries, que les bons esprits reconnoissent assez, mais dont l’infirmité inhumaine empesche souvent que l’on ne se puisse deffendre ? Quant aux autres qui se trouvent à disner avec luy, n’ont-ils pas sujet de se formaliser de ce qu’à toute heure non seulement il leur oste la parole de la bouche, mais les bons morceaux ; Qu’il interrompt leur discours et leur repas, et que jamais personne n’a tant parlé en mangeant, ny tant mangé en parlant ? Quant à moy, il ne m’arivera jamais de me mettre contre luy à table, si ce n’est que j’aye envie de jeusner ; il s’estocade de toutes parts, et lors qu’il a vuidé les plats ; Il prend encore ce qui est sur vostre assiette, et puis il dit, qu’il <pb n="390"/> croyoit en resvant avoir trouvé cela sur la sienne, mais le bon est qu’il ne fait cette excuse, qu’apres l’avoir mangé.</p>
<p>La description qu’Orilan faisoit de Gastrimargue fut trouvée fort naive. Encore que les Dames qui estoient là ne le connussent que de reputation, elles consentirent à ce raport, n’ayant jamais oüy parler de luy d’autre sorte. La dessus Musigene parfaitement asseuré, continua en ces termes. La haine que je porte à ce personnage, ne fait pas seulement une partie de la hayne publique ; J’ay encore ma passion particuliere, qui a une legitime cause. Neophile et Polyandre sçavent que lors que je presentay des vers à Æsculan, il prit plaisir à les critiquer <pb n="391"/> pedantesquement, mais plutost de les despecer en plus de morceaux, que s’il en eust voulu faire une de ces fricassées qui servent d’entremets aux bonnes tables qu’il frequente. Je juray deslors par les Muses et le Parnasse qu’elles habitent, que j’en aurois ma raison et je ne me contentay pas de raconter ce que je sçavois de sa vie de goinfre et de Parasite, mais depuis j’ay presté l’oreille à Polyandre qui m’a asseuré, que je ne pouvois tirer une meilleure vengeance d’un tel homme qu’en luy faisant perdre quelque disné, comme il y a mesme des exemples qui me confirment cecy. Depuis j’ay espié l’occasion de luy faire cette fraude si dommageable à son ventre ; l’autre jour j’avois at<pb n="392"/>titré un homme qui se devoit trouver à la porte d’une maison, où il ne manquoit point d’aller disner tous les Dimanches, ayant ainsi ses repas certains, et qui le devoit tirer de là avec de fortes persuasions, luy asseurant qu’un Tresorier de sa connoissance faisoit ce jour-là un banquet somptueux où il seroit bien mieux traité que dans un ordinaire reglé, et qu’il ne faloit pas laisser perdre cette occasion. J’esperois qu’adjoustant foy à cela, il quiteroit ce lieu où il avoit un disner asseuré, et qu’il iroit à un autre où il ne trouveroit rien, parce que le Maistre estoit à la campagne : Mais je pensay enfin que Gastrimargue seroit aussi averty de son absence, tellement que je m’avi<pb n="393"/>say de luy faire plutost nommer un President chez lequel l’on luy diroit qu’il se devoit faire un grand festin, mais que ce ne seroit que sur les deux ou trois heures, pource que la plus part de ceux qu’il avoit invitez, estoient à deux ou trois lieües de Paris, et n’arriveroient que fort tard. J’adjoustois cette circonstance, afin que Gastrimargue ne se hastant point d’aller à ce festin, lors qu’il auroit veu qu’il n’y auroit aucun aprest, il ne fust plus heure pour aller disner ailleurs. Or l’on manqua de le rencontrer pour luy donner cette trousse, et je ne sçay pas où il avoit peu se fourrer tous ces jours-cy, pour estre si peu visible. Chacun n’a pas esté si peu heureux à le trouver, interrompit Po<pb n="394"/>lyandre, je connoy des gens qui rendroient bien raison de tous les lieux où il a esté pendant ce temps-là, et qui sçavent exactement ses plus belles avantures. Je vous diray bien aussi, reprit Musigene, qu’enfin je le trouvay hier au Palais  où je me disposay à executer ma tromperie moy-mesme pour en estre plus certain, j’avoüe que je m’étonnay fort de ce qu’oubliant le differend qui avoit esté entre nous deux, il m’abordoit avec tant d’effronterie, me demandant s’il y avoit long-temps que je n’avois esté chez Æsculan. Toutefois comme il me donnoit beau jeu, je m’avisay de luy dire que je n’y avois pas esté depuis deux jours, mais que je ne manquerois pas d’y aller disner demain, <pb n="395"/> pour ce qu’Æsculan faisoit ce jour là un festin solemnel et annuel, à tous ses parens Oncles et Tantes, Neveux et Nieces, Cousins et Cousines, et que tous ses amys y seroient aussi les bien venus sans estre invitez, parce qu’il prenoit plaisir à faire voir à sa parenté, combien il y avoit de gens attachez à son affection, et prests à luy rendre service. Et tandis que je disois cela, je voyois que ce celebre escorniffleur tenoit ses yeux fixes et ouverts aussi bien que ses oreilles, et qu’il estoit dans une grande suspension d’esprit, devorant desja de la pensée les bonnes viandes qu’il croyoit que l’on serviroit en ce lieu ; Il me dit aussitost ; J’ay esté bien mal-heureux les années passées de n’estre pas <pb n="396"/> averty de cette illustre Frairie ; C’est que je n’estois pas encore assez familier chez Æsculan, mais j’espere de m’en bien recompenser cette année-cy. Puis me saluant plus humblement qu’il n’avoit encore fait, Adieu l’amy des Muses, me dit il, adieu jusqu’à demain : Nous beurons ensemble à la santé d’Apollon. Il me quita ainsi, et me laissa fort satisfait ; sçachant bien que je luy avois donné une bonne cassade, parce que j’avois apris de Neophile, que tant s’en faut que son Pere fist demain aucun festin chez luy à ses parens et à ses amis, qu’au contraire, il alloit disner chez une de ses sœurs, qui ne manquoit point tous les ans de traiter la parenté à ce jour-là qui estoit sa feste. Je <pb n="397"/> suis donc venu icy pour advertir Neophile et Polyandre, du bon tour que j’ay joüé à mon adversaire, afin qu’ils se preparent d’en rire demain, et qu’ils voyent s’il y a encore quelque chose à adjouster à ce dessein, pour le rendre complet, mais la presence de Madame Ragonde m’ayant chassé, je me suis caché sous une porte jusques à ce qu’elle ait esté sortie pour revenir en ce lieu accomplir mon desir. Tu és un ravissant garçon, dit Polyandre, ta fourbe vaut autant que pas un de tes Poëmes. Mais puis que les Poëtes sont inventeurs de fables, tu n’as fait que ce que tu devois en inventant ce beau mensonge. Mais n’y faloit-il pas adjouster que l’on disneroit tard chez Æs<pb n="398"/>culan ; comme tu avois premedité pour un autre lieu ? J’oubliois à vous le dire, repartit Musigene, j’ay dit aussi que la matinée se pourroit employer à vuider quelque compte chez Æsculan, entre un beau Pere et des mineurs, dont il estoit subrogé Tuteur , et que cela seroit cause que l’on se mettroit fort tard à table, et que l’on feroit bien aussi de ne se pas trouver de si bonne-heure chez luy, craignant de l’importuner. Voila qui est excellent, reprit Neophile. J’estime plus Musigene de la moitié, que je ne faisois par cy-devant. J’ay desja promis à Polyandre, que je le menerois demain à nostre festin de famille, mais il faut que nostre brave Poëte en soit aussi, et Orilan y pourra venir <pb n="399"/> encore. Je suis aussi libre chez ma tante que chez mon Pere. Apres le disné il faudra aller voir ce qui sera arrivé à Gastrimargue. Je metray ordre que nous ne le manquerons pas : Mais tout ce que je crain, c’est que croyant que nous disnerons fort tard, il n’aille escroquer un déjeuné quelque part, et qu’il n’ait pas assez faim lors qu’il sera chez nous. Perdez cette crainte, dit Polyandre, car si tous les sçavans sont demeurez d’accord, que chaque homme a un Genie qui ne l’abandonne point, sçachez que Gastrimargue n’en a point d’autre que la Faim qui est le Demon  qui habite tousjours avec luy, et luy inspire ses pensées et ses actions, le faisant manger aussi avidement, à une <pb n="400"/> issuë de table qu’à l’entrée, et à un disné comme à un desjeuné. Si quelqu’un l’apelle le Docteur fameux, il le devoit plutost apeller le Docteur affamé , car jamais la faim ne le quite, et c’est trop peu d’une bouche et d’un gosier pour fournir à son ventre. Si un ancien friand souhaittoit un col de gruë pour gouster avec plus de plaisir la saveur du vin et des viandes , Gastrimargue ne souhaitteroit pas seulement un tel gosier ; Il luy en faudroit trois comme au chien Cerbere ; il dit que c’est grand honte que ce maraut de chien ayt un privilege que les honestes gens n’ont pas, d’avoir trois si belles gueulles, et il s’en faut peu qu’il ne souhaitte d’avoir autant de gueulles et de gosiers que <pb n="403"/>  l’Hydre qui avoit cent testes . Orilan nous a asseuré qu’il n’y avoit personne qui sçeust si bien manger en parlant, ou parler en mangeant, mais il ne sçait pas qu’aussi a-t’il apris cela par une longue habitude ; de mesme que Demosthene exerçoit sa voix en recitant ses oraisons pres du bord de la mer, afin qu’il ne fust point troublé apres du tumulte du Peuple . Ainsi Gastrimargue s’est accoustumé à parler à table, non seulement au mesme temps que les autres parlent ou mangent, mais lors qu’il mange luy mesme, qui est bien plus, faisant que sa voix n’est point interrompuë par le bruict de ses machoires . Un autre beau secret qu’il a apris par exercice, c’est de manger des vian<pb n="404"/>des si chaudes qu’elles soient, à quoy il s’est instruit en les prenant tousjours de plus chaudes en plus chaudes, jusques à les pouvoir souffrir dans le souverain degré de chaleur, ce qui luy sert beaucoup pour y taster le premier, et ne rien laisser aux autres ; Tellement que ce n’est pas assez de dire qu’il a le gosier pavé , mais il faut croire que son gosier et son Palais sont des fourneaux capables de souffrir la plus grande ardeur du feu. Je ne m’estonne pas s’il s’est accordé d’aller au festin d’Æsculan, au premier advis qu’il en a receu : car il se vante de se pouvoir trouver à quelque festin que ce soit, et qu’il ne luy faut pas au commencement plus de place qu’à une fueille de papier, pource <pb n="405"/> qu’il s’en fera apres assez. Que lors qu’en voyageant il disne à table d’hoste aux hostelleries, il semble qu’il ait mis ses esperons à ses coudes, tant il est adroit à faire retirer ceux qui le costoyent ; Et que s’il ne se peut si bien placer dans un banquet d’apareil entre des gens de respect, il ne luy importe comment il soit, pourveu qu’il soit prés de la table, et qu’il disneroit entre deux presses. Musigene disoit, il  y a quelques jours que ce mesme homme trouvoit à redire à la vie des gens de Justice en ce que le lieu où ils s’assembloient pour la fonction de leur charge, n’estoit fait que pour plaider, et non point pour manger ; car il faut noter, qu’encore qu’il sçache qu’il y a des buvettes <pb n="406"/> pour toutes les chambres , où l’on boit un verre de vin à desjeuné, avec la tranche de beurre frais, il conte cela moins que rien, et dit que cela ne sert qu’à rinser la bouche et à irriter l’appetit ; Musigene ne sçait pas aussi la belle pensée que cét illustre Gastrimargue eut un jour sur ce sujet, estant dans la grande salle du Palais, et je m’estonne de ce qu’il n’en parla point encore hier, se rencontrant en ce lieu là, pource qu’il repete souvent ce qui luy tient au cœur. Voyant des papiers qui parloient de la Jurisdiction de la Table de marbre , il dit que toutes ces procedures estoient fausses, puisque cette table ne subsistoit plus ; Qu’il loüoit fort le grand soin que l’on avoit eu de faire redifier le <pb n="407"/> Palais apres son embrasement , mais que l’on avoit rien fait qu’à demy, si l’on ne vouloit construire une autre table, au lieu de celle qui avoit esté ruinée, laquelle servoit autrefois aux festins solemnels de l’entrée et du mariage des Rois, et qu’il seroit honteux que n’y ayant qu’une table antique et autentique en France, l’on ne la fist point reparer. S’il estoit donc en Angleterre dit alors Phronyme, il y voudroit faire restablir la table ronde du Roy Artus, et l’ordre de ses Chevaliers. Vous n’en devez point douter, reprit Polyandre et mesme il estime tant toute sorte de tables, que ces jours passez ayant veu que l’on avoit affiché aux ruës <pb n="408"/> la Geographie, et la Philosophie par Tables , il se resjoüit bien fort de ce que desormais l’on trouveroit toutes les Sciences sur les tables, qu’il cherissoit par dessus toutes choses. Quand il void aussi un livre de quelque matiere que ce soit, il n’y a rien qui luy en plaise plus que la Table , quoy qu’il sçache que ce nom ne luy est donné que par analogie  ; Mais parmy tous les termes de l’Architecture et des autres Arts, il ne haït rien tant que d’oüir parler d’une Table d’attente . La seule pensée de cecy luy fait peur.</p>
<p>Cependant que Polyandre disoit cecy, il excitoit le riz de tous ceux qui estoient là. Ils prenoient grand plaisir à se repre<pb n="409"/>senter comment ce Parasite avoit si grand soin de la Table, et principalement avec quelle avidité il cherchoit les meilleures Tables de Paris.</p>
<p>Fin du cinquiesme Livre.   <pb n="410"/></p>
<p>POLYANDRE,</p>
<p>LIVRE SIXIESME.</p>
<p>CHACUN ayant dit ce qu’il pensoit à peu pres de l’humeur de Gastrimargue, Aurelie declara que l’on ne se devoit pas contenter de ce que Polyandre en avoit raporté, pource qu’il avoit tesmoigné d’en sçavoir beaucoup davantage, et que c’estoit ne leur rien donner, de ne leur faire present que de la moindre partie de ce qui estoit en sa puissance ; Que puis qu’il avoit <pb n="411"/> dit, qu’il connoissoit des gens qui sçavoient les principales avantures de Gastrimargue, et la raison de ce que l’on avoit esté quelque temps sans le voir, il ne faloit point douter aussi qu’ils ne luy en eussent descouvert quelque chose qui meritoit d’estre sçeu. Vous ne vous abusez point en cela, Madame, reprit Polyandre, et je veux bien mesme vous conter cette nouvelle histoire qui n’est pas des moins divertissantes de Paris. L’on vous a peu raporter ce qui se dit ordinairement de ce personnage illustre, ainsi que Musigene nous en entretint il y a quelque temps chez Æsculan, mais il y a d’autres choses plus recentes et plus particulieres à en dire dont je raporteray ce que j’ay apris exactement.</p>
<p><pb n="412"/> Ceux qui s’estoient tenus debout depuis le depart de Ragonde reprirent leurs sieges, dés que Polyandre eut dit cecy, pour estre plus attentifs à ce qu’il alloit raconter : L’on ne se mettoit point en peine s’il se faisoit tard, pource que ceux qui estoient de dehors estoient des gens qui alloient autant de nuict que de jour. Polyandre fit donc son recit en cette maniere .</p>
<p>NOUVELLE HISTOIRE DE GASTRIMARGUE.</p>
<p>LORS que l’on depeint Gastrimargue comme le plus grand Parasite et le plus grand goulu qui fut jamais, <pb n="413"/> l’on ne trompe point les personnes à qui l’on en parle ; Mais les uns et les autres se mécontent pourtant s’ils parlent de luy, comme n’ayant que cette qualité dans le haut point, et qui le puisse rendre fameux à tous les siecles. Ils font tort à sa gloire en retranchant le nombre de ses perfections ; il faut qu’ils publient pareillement, qu’il est le plus grand Grimault  de Pedant qui fut jamais, et qu’il est des plus sçavans en choses ridicules et inutiles ; Et vous remarquerez que par le nom de Pedant l’on n’entend pas seulement quelque mauvais instructeur de jeunesse, mais tout homme qui affecte une science badine, et qui s’en glorifie démesurement . Cét homme ayant donc <pb n="414"/> cette humeur Pedantesque, est l’un des plus impertinens de ce siecle, et celuy qui connoist le moins ses deffaux, les voulant faire passer pour des vertus ; et de son ignorance jointe à sa vaine gloire vient l’audace et la temerité, qu’il a de s’avancer chez tous les grands de Paris, et de parler en des lieux où des hommes sages, honestes et judicieux se voudroient taire. Il n’a pas si tost acquis la connoissance d’un homme de condition qu’il l’accable de loüanges, qui ne devroient pourtant abuser que les stupides, veu que tout ce qu’il dit et tout ce qu’il escrit sur ce sujet, n’est qu’une selle à tous chevaux , ou plutost un bast pour tous asnes. Il a des lieux communs de complimens pour les premieres <pb n="415"/> visites, et puis pour les secondes, et sur tout pour aborder ceux chez qui il va disner[.] Parlant apres de diverses choses, il redit tousjours ce qu’il a dit ailleurs, comme ces vielleux qui ne sçavent qu’une chanson. La marchandise dont il se charge le plus souvant, est d’Anagrammes et de vers irreguliers qui gardent tousjours quelque sens de quelque sorte que les mots soient renversez ; Mais vous croirez s’il vous plaist que c’est un sens fort obscur et fort bigearre. Il debite aussi des vers Acrostiches où les lettres de quelques noms sont au commencement ou au milieu ; Et de verité l’on croid qu’il faut que son esprit fasse de merveilleuses conversions et change souvent d’as<pb n="416"/>siette, pour tant de transpositions de lettres et de mots ; Et qu’il aille bien aussi en retrogradant pour faire ses vers retrogrades, et que son entendement soit furieusement accroché dans ses vers Acrostiches ; Cependant c’est un travail qui semble miraculeux aux idiots, et l’on dit que ce sont des choses si estranges, qu’il n’y a que le Diable ou Gastrimargue qui les puisse faire. Il monstre encore par tout des emblémes et des devises, avec des griffonnemens de figures grotesques, esloignées du sens commun , dont les paroles ont des rencontres si plattes que cela n’est propre que pour les embelissemens des Almanacs  ; Mais quelque chose que l’on puisse reprendre à tout ce qu’il <pb n="417"/> met en lumiere, encore soupçonne-t’on qu’il n’en est pas l’Autheur, et qu’il donne pension à quelques valets de college pour travailler à ses ouvrages à mesure qu’il en a besoin. Avec tout cela il ne laisse pas d’estre plus escouté qu’un autre ; Il demande hardiment offices, benefices, emplois et pensions, et à force de demander plusieurs choses, il en obtient quelques-unes, et l’on donne à son importunité, ce que son merite ne sçauroit obtenir. Le pis que j’y voye c’est que le bien fond en ses mains, et se perd par des profusions déraisonnables, et c’est une pitié de voir qu’il perde en un moment ce qui auroit pû mettre à son aise un honneste homme pour toute sa vie. Il a <pb n="418"/> eu quelque temps par commission la premiere Magistrature d’une Province  où il avoit de beaux apointemens, et quantité de presens volontaires, outre ce qu’il extorquoit injustement des uns ou des autres, mais il a tout despencé sur le lieu, croyant possible qu’il n’eust pas esté honneste d’en rien remporter. Il joüoit les pistoles à poignées, et les donnoit de mesme à des femmes qui luy vendoient bien cher des faveurs assez communes à d’autres. Lors qu’il a esté de retour icy, il n’a rien eu de reste que ce qui luy estoit deu de ses gages ; et l’on peut dire que si la coustume qu’ont les Tresoriers de retenir long-temps l’argent des Officiers, est nuisible à quelques-uns, <pb n="419"/> elle est tres-utile envers luy et que c’est autant d’espargne qu’ils luy font ; Or quelque argent qu’il ait, il aime mieux estre tousjours goinfre, et ne vivre que chez autruy, que de garder de quoy faire un ordinaire reiglé, pource qu’il dit que cela donne trop de peine, et que ceux chez qui il va disner, sont comme ses despensiers ou Maistres d’Hostel, en quoy veritablement, il oblige fort tous ces hommes importans de Paris, qui font tant de vanité de leurs bonnes tables. Pour son logement, autrefois il le choisissoit à bon marché dans le galetas de quelque college, ou dans quelque chambre plus dégarnie que garnie pource que n’estant visité de personne, il avoit peu d’envie de <pb n="420"/> se mettre en frais pour estre logé plus honnestement ; Aussi la gueuserie ayant esté attachée à sa naissance , elle luy est si naturelle, qu’il semble que quelque bien qui luy arrive il faille qu’il paroisse tousjours gueux. Neantmoins depuis l’employ qu’il a eu sçachant qu’il estoit obligé de recevoir beaucoup de gents qui avoient affaire de luy, l’on tient qu’il a eu soin de choisir une chambre plus belle, et d’avoir des emmeublemens plus precieux que par le passé ; Croyant aussi qu’il n’y avoit point dans Paris de gens de sa condition, qui allassent autrement qu’en carrosse, il s’est representé qu’il y faloit aller de méme, s’il vouloit garder sa gravité, et ne plus estre à cheval en <pb n="421"/> soutane comme autrefois, n’y ayant plus guere que les Medecins qui aillent de cette façon , encore n’est-ce que les jeunes, les riches et anciens ayans des carrosses aussi, et cette mode estant si commune icy maintenant, qu’il vaut presque mieux aller à pied, que de se mettre en veuë dessus un cheval. Ce qui l’incitoit davantage à faire la despence d’un carrosse, estoit qu’il s’estoit resolu d’arrester sa fortune en quelque sorte, et suivre le conseil d’un de ses amis qui le vouloit marier à quelque Dame devant laquelle il faloit paroistre . Or il estoit plus fin que d’aller mettre cent ou six vingt  pistolles, à cette braverie, faisant faire un carrosse neuf à un carrossier qui <pb n="422"/> l’eust trompé : Il s’avisa qu’il valoit mieux en acheter un vieux, et que plusieurs s’imaginant que ç’auroit esté luy qui l’auroit usé, l’on estimeroit sa noblesse et sa magnificence plus ancienne. Or preparez-vous à escouter l’œuvre excellente qu’il accomplit. Je donnerois bien cela à deviner six mois durant à beaucoup de personnes, qui n’ont pas remarqué tout ce qui se fait dans tous les quartiers de Paris : Il ne vous faut point laisser en attente pour sçavoir la bonne et charitable action qu’il fit ; C’est qu’il donna la grace à un pauvre carrosse que l’on alloit rompre sur la place de la vallée de misere , qui est le cimetiere ou plutost le gibet ou[où à corriger ? revoir les normes ?] vont finir leurs jours, tous les pauvres carrosses de <pb n="423"/> Paris. C’est la recompense qu’ils ont de leurs services ; Cestuy-cy estoit tout tremblant de vieillesse ; Les quenoüilles ne tenoient point ; L’imperiale estoit fracassée, et les roües avoient peine à le soustenir, en se soustenant elles mesmes. Cette mal-heureuse machine avoit eu mille soubresauts, par l’indiscretion des chevaux frenetiques, qui l’avoient traisnée par mons et par vallées, et l’avoient renversée s’en-dessus dessous , au grand peril des pauvres Demoiselles ou Bourgeoises qui s’y estoient treuvées, lesquelles en furent souvent quittes neantmoins pour avoir monstré ce qu’elles avoient de plus secret. Un Financier avoit jadis fait faire cette cabane roulante <pb n="424"/> pour sa chere espouse au commencement de son mariage, alors que ces sortes de gens commencerent d’estre en credit. Elle n’estoit point alors suspenduë, mais posée sur ses roües comme les coches de ville, et il y avoit de gros bahus à l’antique en la place du cocher : Enfin l’on reforma cecy pour suivre la mode, mais il arriva que ce carrosse n’en fut guere orné, pource qu’il estoit sur ses vieux jours, et avoit perdu toutes ses beautez naturelles. Son premier Maistre en estant las, le vendit donc à un homme qui le loüa pour de grands voyages, et depuis il servit à mener des Huguenots à Charenton , ce qui fut son dernier office, et si l’on voulut terminer sa vie en un temps qu’il <pb n="425"/> la devoit encore esperer plus longue, je ne sçay si ce fut à cause qu’il se mesloit ainsi de servir à l’Heresie ; mais c’estoit s’y prendre mal, puisque nous avons icy liberté de conscience et point d’inquisition  ; Tant y-a que Gastrimargue passant par là le garentit du trespas. Ayant demandé à deux hommes qui le traisnoient au dernier giste, combien ils le vouloient vendre ; Ils le firent quinze escus ; Il en offrit dix, et fut pris au mot ; Toutefois l’on disoit que ce n’estoit pas la ferrure, Gastrimargue donna trois pistoles comptant, mais le voila bien empesché n’ayant point de chevaux pour traisner cette machine chez luy. Un boüeux fut si courtois, nonobstant le naturel de telles gents, <pb n="426"/> qu’il laissa là son tombereau vuide, et attela son cheval à ce carrosse, qu’il traisna tres-difficillement parmy tant de traverses et d’embaras, que l’on trouve dans Paris , car ne le tirant que d’un costé, il avoit peine à le faire rouler. Il fut placé dans une grande cour à descouvert ; aussi n’avoit-t’il guere besoin de hangard, ne pouvant estre pire qu’il estoit. Gastrimargue y fit mettre force clouds, lanieres, plaques et liens de fer pour le radouber  : L’ayant fait renoircir autant que l’on put, il fut mis en estat de servir, lors que de bonne fortune il se trouva deux chevaux, l’un bay-brun, l’autre bay-clair, l’un aveugle, et l’autre poussif , dont un chartier de la greve se vouloit deffaire, que Gastri<pb n="427"/>margue eut pour cinquante francs la piece , et les ayant fait équiper d’un vieil harnois, il prit pour cocher un certain païsan qui avec un habit de gris lavandé, n’avoit mine que d’un boulanger de Gonnesse , et son Laquais estoit à peu prés de mesme livrée. Il croyoit pourtant avoir un fort leste équipage, et que sa personne honorant le carrosse, autant que le carrosse l’honoroit, il seroit respecté en tous lieux ; Il ne cessoit plus d’aller d’un costé et d’autre par Paris pour se faire voir, et specialement l’on tient qu’il alloit chez ceux qui l’entretenoient dans la pensée de mariage, ce qu’ils ne faisoient que pour tirer du plaisir de luy ; mais il leur en coustoit bon, d’autant qu’il ne les aban<pb n="428"/>donnoit point, et vouloit prendre tous ses repas chez eux, afin qu’ils luy tinssent parole, et qu’il prist l’occasion de se faire mener par eux, au lieu où estoit celle qu’ils luy vouloient faire espouser[.] Quand il avoit esté au Louvre, au Palais ou en quelque autre lieu, que ses affaires ou son divertissement luy faisoient rechercher, il venoit à leur table qui de vray n’estoit pas si bonne, que celles où il avoit accoustumé de se trouver, mais qui luy estoit alors necessaire. C’est ce qui est cause que pendant un certain temps, l’on ne l’a  point veu aux endrois où son apetit le conduisoit d’ordinaire, mais il faut que je vous avoüe que l’on ne m’a pas pourtant bien esclaircy encore toutes les intri<pb n="429"/>gues de ses recherches amoureuses : L’on m’a seulement joint icy deux avantures qui luy arriverent il y a quelques jours, avec la relation ponctuelle, de tout ce que l’on luy vid faire, dans son magnifique carrosse.</p>
<p>Il avoit couru un jour presque tout Paris, s’arrestant devant la porte de quelques Procureurs ou autres gens d’affaire , et mesme de quelques hommes assez qualifiez ; Il envoyoit son Laquais dire à ceux qu’il demandoit qu’il souhaitoit de parler à eux, mais qu’ils l’excusassent s’il n’entroit pas dans leur maison, pource qu’il n’avoit qu’un mot à dire. Quelques-uns faisoient croire qu’ils n’y estoient pas, tenant peu de compte de luy ; Les autres par bonté descen<pb n="430"/>doient, et il leur parloit sans sortir de son carrosse, comme s’il y eust esté cloüé. Enfin il se fit mener à la rüe Sainct Jacques, et il n’y eut aucun Libraire qu’il ne saluast , afin que ceux qui estoient dans leurs boutiques demandassent qui c’estoit, et que sçachant que c’estoit Gastrimargue qui pouvoit passer au païs Latin pour un Docteur fameux, ou au moins un Docteur à la mode de la Cour, ils eussent de l’admiration d’une chose si rare, de voir un Autheur aller en carrosse, veu qu’à peine l’on croyoit autrefois que les Autheurs peussent seulement avoir des souliers pour aller à pied. Il s’arresta chez un Libraire à qui il avoit donné à imprimer un certain Panegyrique, pour un grand <pb n="431"/> Seigneur ; et cette station fut tres-longue. Bien que toutes les personnes de qualité entrassent dans les boutiques pour se divertir par la lecture de quelques livres, il ne bougea de son carrosse, tenant cela audessous de luy de sortir pour si peu de chose, ny pour toutes les personnes qui estoient là ; Ayant mesme reçeu une espreuve de son ouvrage, il prit une plume et de l’ancre pour la corriger la dedans, à quoy il eut assez de peine, ne voyant pas si clair que s’il eust esté dehors, tellement qu’il avançoit les bras hors de la portiere avec la fueille imprimée pour la monstrer au jour ; et il en raturoit souvent beaucoup de mots, ce qui estant aperçeu de quantité de gens qui passoient, ils s’arre<pb n="432"/>stoient à le considerer, comme un Autheur d’importance, mais il y avoit des enfans qui s’y amassoient, qui estoient prests à en faire quelques moqueries, si le cocher ne les eust chassez d’un coup de foüet. Gastrimargue ayant esté plus de trois quarts d’heure à lire son espreuve, où il retranchoit, changeoit et adjoustoit beaucoup de choses, apres l’avoir leüe cinq ou six fois, il la rendit au Libraire qui y trouva tant de griffonneries, qu’il douta si les Imprimeurs y pourroient entendre quelque chose, et se delibera de ne se plus fier à des escrivains à carrosse. Il croyoit que Gastrimargue s’en iroit alors sa besogne estant faite, mais il luy dit, qu’il le prioit qu’on allast <pb n="433"/> corriger cela tout à l’heure, et qu’il attendroit la seconde espreuve. Le Libraire luy repartit, qu’il ne faloit pas presser ainsi ses Imprimeurs ; Que cela les mettroit en mauvaise humeur, et qu’ils ne feroient rien de bien, veu mesme qu’il y avoit là beaucoup de travail, et qu’il seroit trop longtemps à attendre. Il ne laissa pas de repliquer qu’il vouloit que cela fust ainsi, et pour avoir le moyen de trouver le temps plus court en s’amusant à quelque bonne occupation, il dit au Libraire, Qu’il s’estoit fort eschauffé et alteré en lisant son espreuve, et qu’il eust bien voulu remedier à sa soif. Le Libraire fit l’honneste, et dit que l’on luy alloit aporter ce qui luy estoit necessaire ; Il <pb n="434"/> commanda à sa servante d’aller querir une bouteille de vin dans sa cave, car il sçavoit bien que ce n’estoit pas de l’eau qu’il lui faloit. Elle rinsa un verre, et mit un bout de serviette sur la table de l’arriere-boutique, avec deux plats dessus ; Dans l’un il y avoit un reste de jambon et dans l’autre une couple de biscuits. La porte estant ouverte, l’on voyoit cela de la ruë, et le Libraire le monstrant à Gastrimargue, luy disoit, vous plaist-il donc de vous rafraichir un peu la bouche ? Monsieur ; Il ne luy disoit que cela, sans luy parler de descendre, croyant neantmoins qu’il le feroit, mais ce n’estoit pas là un repas qui en valust la peine et qui meritast de le faire sortir de sa place. Aporte moy à boire, fille <pb n="435"/> dit-il ; Et incontinent la servante luy aporta un grand verre plein de vin. D’un autre costé le garçon de la boutique, tenant les deux plats les luy offrit ; Ayant pris une bonne tranche de jambon, il avala l’un des biscuits en deux morceaux, puis l’on luy versa encore à boire, et ayant pris l’autre biscuit, il ne fit presque de cestuy-là qu’un seul article, pource que l’apetit luy venoit en mangeant. Il beut encore un demy verre et rien plus, dautant que la bouteille ne tenoit pas davantage, et puis il dit avec un soûpir ; Me voila tantost mieux que je n’estois. Vous ne sçauriez croire combien cela profite de manger ainsi à heure convenable. Le Libraire luy dit là dessus, qu’il n’estoit <pb n="436"/> fasché que de ce qu’il ne luy avoit pas donné d’assez bon vin. Toutefois ce qu’il en disoit estoit par compliment, car il pouvoit connoistre que Gastrimargue s’en contentoit bien. Or il faut croire que plus de monde s’arresta encore à cette action, de le voir boire et manger en pleine ruë, qu’à le voir corriger son espreuve. S’il s’estoit desja monstré grand Autheur, il se monstroit alors grand yvrogne ; mais l’on ne songeoit pas que c’estoit sa vanité qui paroissoit principalement en cecy ? Il croyoit que de sortir pour un moment de son carrosse, c’estoit en perdre le fruict et l’honneur, et en faire la despence en vain ; et que s’il fust descendu pour entrer dans quelque maison, l’on eust <pb n="437"/> pensé que ce carrosse eust apartenu à quelque autre homme, que l’on eust veu proche de là : C’est pourquoy il y vouloit demeurer tout le jour, comme dans son char de triomphe, pour estre un digne spectacle à toute la Terre ; mais afin de n’y estre point oysif en attendant sa seconde espreuve, il demanda du papier blanc, et reprenant encore la plume et l’escritoire, il remplit deux ou trois pages de lignes assez pressées, escrivant sur l’un des coussinets du carrosse, qui luy servoit de pulpitre : Ce fut pourtant avec beaucoup de distraction, car il vint d’autres carrosses qui heurterent le sien furieusement ; Son cocher se battit aussi à coups de foüet contre un chartier, et son encre fut <pb n="438"/> respandu  sur les oreillers ; ils en furent pourtant peu endommagez, pource qu’ils avoient desja tant de tâches, que cela ne servoit qu’à en mettre plusieurs en une. L’encrier estant remply, il poursuivit son ouvrage, que l’on croyoit estre quelque addition pour le livre qu’il faisoit imprimer ; Car l’on s’imaginoit qu’il le pouvoit bien composer dans son carrosse, puis qu’il en corrigeoit là les espreuves ; Mais ayant mis de la poudre sur son escriture , il ploya le papier, en plusieurs doubles, ce qui fit connoistre que c’estoit une lettre, et qu’il prenoit fort bien son temps de l’escrire en ce lieu-là. Ce qui confirma cecy, fut qu’il demanda au Libraire, s’il n’avoit point de <pb n="439"/> soye ny de cire d’Espagne pour la cacheter : Il respondit qu’il n’en avoit point, et comme il se rendoit courtois outre mesure envers cét illustre Autheur, dont il esperoit d’imprimer tous les ouvrages, il donna six blancs à son garçon pour en aller acheter chez le premier mercier. Lors qu’il fut revenu, Gastrimargue ayant demandé de la chandelle, l’on en alla aussi tost allumer dans la cuisine, et l’on la mit sur le comptoir de la boutique, croiant qu’il viendroit là pour cacheter sa lettre, afin d’y estre plus commodément, mais il ne vouloit pas demordre d’un point de son premier orgueil, se faisant apporter la chandelle et le chandelier dans son carrosse, et ayant entouré sa <pb n="440"/> lettre de soye jaune, telle que l’on la luy avoit apportée, il chauffa sa cire, et la marqua de son cachet qu’il tira de sa poche.</p>
<p>Apres cela que luy restoit-t’il à faire dans son carrosse, et en pleine ruë ? Ceux qui avoient veu qu’il y lisoit, qu’il y escrivoit, qu’il s’y faisoit aporter de la chandele, et qu’il y avoit beu et mangé, croioient qu’il n’y avoit aucune de ses necessitez qu’il n’y voulust contenter, et que s’il luy prenoit envie de pisser, il demanderoit-là le pot de chambre, sans prendre la peine de descendre à terre, et qu’il le vuideroit par la portiere sans autre ceremonie, comme par la fenestre de sa maison. En effet, ce carrosse estoit sa maison ambulatoire ; Il estoit de <pb n="441"/> l’humeur des Tartares, qui à ce que disent nos Historiens et Geographes, ne bastissent point d’autres edifices que leurs chariots où ils enferment tout leur mesnage et toutes leurs richesses, et où ils boivent et mangent d’ordinaire, et y prennent leur repos avec leurs femmes et leurs enfans, changeant de terroir apres qu’ils ont mangé les fruicts qu’ils ont trouvez dans quelques champs, et selon qu’ils croyent estre mieux ailleurs . Gastrimargue eust desiré avoir de mesme qu’eux la commodité d’emmener avec soy tout ce qu’il possedoit, dans sa maison roulante et portative.</p>
<p><pb n="342"/> POLYANDRE racontant cecy de fort bonne grace, donnoit beaucoup de satisfaction à tous ceux qui l’écoutoient, excepté à Hyperide, qui estoit une suffisante et une desdaigneuse, à qui toutes choses ne pouvoient pas plaire selon la verve  qui la tenoit, et qui disoit d’ordinaire, qu’elle n’aymoit que des relations hautes et heroïques. Comme il fut donc un peu arresté, elle prit occasion de dire avec un ton affecté et mesprisant ; Mon Dieu cét homme-là sera-t’il tousjours dans cette maison roulante ?N’y couche-t’il point aussi ?N’est ce pas ce que vous avez encore à nous en dire ?Pour moy je voudrois qu’il mourust là ; de mes<pb n="343"/>me comme il y vit : Il ne luy faudroit point chercher d’autre sepulchre. Polyandre à qui il ne faloit qu’un seul mot pour faire comprendre l’intention d’une personne, conneust bien tost la pensée d’Hyperide, et bien loin d’estre defferré ainsi qu’eust esté un autre moins resolu, ou de finir cecy par quelque excuse, comme il avoit l’esprit prompt, il satisfit autrement toute la compagnie. Lors que cette Demoiseille disoit cecy en poursuivant, Mais enfin donc ce Monsieur Gastrimargue, fut-t’il encore longtemps dans son digne carrosse ? il luy repartit brusquement ; Il y seroit encore, Mademoiselle, si des Sergens ne l’en eussent point fait sortir un demy quart-d’heure apres.</p>
<p><pb n="444"/> Chacun se mit à rire de cette repartie inesperée, et Hyperide ne se peut tenir d’en rire pareillement. L’on admiroit la fin, que la vanité de Gastrimargue avoit euë, que quelques-uns croyoient pourtant estre inventée exprés dans l’occasion ; Toutefois Polyandre asseura qu’elle estoit veritable ; mais il en faloit sçavoir tout le destail, surquoy l’on se mit à luy faire diverses interrogations. L’on demandoit qu’avoit fait ce pauvre homme ; S’il avoit commis quelque crime, ou s’il avoit esté arresté pour ses debtes, et enfin ce qu’estoient devenus les chevaux[,] le carrosse, le Maistre et le cocher.</p>
<p>POUR vous dire cecy par ordre, reprit Polyandre, vous sçaurez <pb n="445"/> que Gastrimargue ayant cacheté sa lettre, et l’ayant donnée à son Laquais pour porter à la poste, trois ou quatre hommes mal faits, qui avoient mine de Sergens et de records, entourerent son carrosse, et l’un qui estoit prés du ruisseau parla à luy, comme il estoit à la portiere de ce costé là. Il faut presumer qu’il luy fit commandement de payer une somme à laquelle il estoit condamné, et qu’il en fit refus ; Car l’autre abatit incontinent la portiere, et le traina dehors par le bras ; Un des records monta en mesme temps, sur l’une des roües de devant, et aiant jetté le cocher hors de son trosne en luy prenant son foüet ; Il fit apres aller le carrosse si fort, que l’on le perdit incontinent de veuë, <pb n="446"/> et ceux qui avoient aidé à le prendre, le suivirent à pied presque avec semblable vistesse. Gastrimargue tout interdit de se voir honteusement privé de son char triomphant, fit neantmoins vingt ou trente pas dans la ruë, avec des papiers desployez qu’il tira de sa poche, criant, Tenez, Messieurs ; Voyez, Arrestez-vous ; et l’on croid qu’il leur vouloit monstrer que son affaire n’alloit pas comme ils disoient, et qu’ils avoient tort de luy faire cette violence : Mais ces gens-là n’avoient pas accoustumé de s’arrester quand ils tenoient leur proye, et puis ils estoient trop loin pour l’entendre. Il avoit eu envie de crier aux voleurs, mais cela n’ût pas beaucoup servy, pource que l’on est accou<pb n="447"/>stumé dans Paris à voir de telles executions. Son recours fut de retourner vers la boutique de son Libraire, dans laquelle il fut alors tout heureux d’entrer pour se delasser du travail qu’il avoit pris, et se remettre d’une telle émotion : Il ne l’eust pas fait ce jour là à moins d’une telle rencontre ; Mais considerez neantmoins, comment il sçeut bien garder sa constance et sa gravité, et cacher sa honte par ses artifices : Il prit un visage riant devant tous ceux qui estoient-là, et leur dit, voyez Messieurs, quelle insolence ; j’avois promis à ces canailles de leur prester mon carrosse pour les fiançailles d’une de leurs parentes, mais l’on avoit arresté que ce ne seroit que pour demain ; Ce<pb n="448"/>pendant ils veulent que ce soit pour aujourd’huy, et disent que c’est chose pressée ; Ils pretendent me faire croire que l’on m’en a averty, et que je me suis encore accordé à donner ce carrosse, tellement qu’ils ont dit que j’estois obligé à garder mes promesses, et m’en ayant fait sortir ainsi, ils l’ont emmené ; Voila de rudes emprunteurs, je ne crains rien sinon qu’ils le retiennent aussi demain pour la nopce. Ceux qui oüyrent cecy admirerent la fourbe et l’impudence de cét homme : Car ils avoient peu connoistre assez aysement, que c’estoit des Sergens qui avoient saisi son carrosse pour ses debtes ; Toutefois afin de rendre sa tromperie plus croyable, il apella son <pb n="449"/> cocher, qui estoit demeuré tout penault dans la ruë, se voyant desormais valet à loüer ; Il luy commanda d’aller apres le carrosse et de sçavoir de ruë en ruë où il avoit tourné, et qu’il demandast à ceux qui l’emmenoient, s’ils ne le renvoieroient pas dés le soir mesme, pource qu’il en avoit beaucoup affaire le lendemain du matin : Le pauvre idiot partit alors pour obeïr à son Maistre, et tirant vers la porte Sainct Jacques où le carrosse estoit allé, il aprit qu’il estoit sorty la ville. Cependant Gastrimargue voyant la nuict venuë, et ayant l’esprit occupé de mille fascheuses pensées, ne songea plus à voir la seconde espreuve de ses Imprimeurs ; Il s’en retourna chez luy à pied, et <pb n="450"/> voulut encore faire croire à ceux qui logeoient avec luy, que l’on luy avoit emprunté son carrosse. Son cocher estant passé aux fauxbourgs pour s’en informer davantage, s’adressa justement à un grand cabaret où il le trouva, et il vid que les Sergens ayans mis les chevaux à l’escurie, s’en alloient souper ensemble pour se consoler de la peine qu’ils avoient euë. S’estant enquis [de] ce qu’il venoit faire là, il leur respondit naivement qu’il venoit de la part de son Maistre, demander si l’on ne luy renvoyeroit pas son carrosse dés le soir, d’autant qu’il en avoit beaucoup affaire le lendemain matin, surquoy l’un deux repartit, va-t’en dire à ton Maistre qu’il n’est pas sage de nous en<pb n="451"/>voyer dire cecy, et que nous allons vendre son carrosse et six chevaux, s’il ne nous envoye ses cent francs, ausquels il est condamné par sentence du Chastelet, et deux cens francs pour nos vacations et salaires. Le cocher repliqua qu’il n’osoit retourner luy dire cela, parce qu’il craignoit qu’il ne voulust rien donner, et que cependant le carrosse ne fust vendu ; Que pour luy, puis qu’il avoit eu l’honneur de parvenir à l’estat de cocher, il n’en vouloit point estre si tost desgradé ; Qu’il ne pretendoit point estre si malheureux que d’abandonner le premier carrosse qu’il avoit mené, et qu’il offriroit son service à celuy qui l’acheteroit : L’on luy dit qu’il feroit en cela ce qu’il <pb n="452"/> voudroit, et en effet il soupa et coucha là dedans. Le lendemain celuy qui avoit fait saisir le carrosse qui estoit un bon Marchand de Paris, le vint voir avec les Sergens, et y amena aussi un maquignon pour voir les chevaux, mais il dit que si l’on donnoit vingt escus de tout, encore feroit-on un mauvais marché, et que ce meuble estoit un emblay inutile dans une maison. Le Marchand craignit de garder trop long-temps les chevaux, qui en quinze jours eussent mangé plus qu’ils ne valoient, et qui estoient si langoureux qu’à toute heure ils sembloient estre prests de leur derniere fin, de sorte qu’il s’avisa qu’il valoit mieux les rendre à leur Maistre, et en tirer ce que l’on pour<pb n="453"/>roit. Le cocher s’acorda alors à luy faire ce message, accompagné d’un Sergent ; Cela vint bien à Gastrimargue qui donna librement cinquante escus au Marchand sur et tant moins du reste  ; mais en ce qui estoit des frais de Justice, il ne se pouvoit resoudre à les payer, non pas mesme à satisfaire les Sergens, disant que celuy qui les avoit mis en besogne les payast : Mais le Sergent qui estoit là ayant juré que l’on ne luy rendroit point son carrosse, s’il ne leur donnoit quelque chose, enfin il luy donna une pistolle au lieu de quatre qu’il demandoit, dont il fut si indigné, que voyant que le carrosse tomboit desja en decadence, il le fit rompre encore davantage, et ayant fait de/454(c)/stacher presque tout ce qui tenoit le dessus, que l’on apelle l’imperialle, tandis que l’on amusoit le Cocher à boire, il s’asseura que cela feroit un mauvais tour au Maistre, dont ils seroient bien vangez.</p>
<p>Ce carrosse fut apres ramené à Gastrimargue par son Cocher méme jusques au lieu de sa demeure, dont il fut si réjoüy, qu’apres avoir esté disner en ville, il se mit dedans de fort bonne-heure pour s’y faire voir. Quoy qu’il fust Dimanche ce jour-là, et que les boutiques fussent fermées, il ne manqua point d’aller dans la ruë S. Jacques, où quelques Marchands estoient aux portes, qui le pouvoient reconnoistre, ayant dessein de leur aprendre qu’il n’a<pb n="455"/>voit point perdu son carrosse, comme l’on avoit peu croire, et s’imaginant qu’il pourroit ainsi reparer tout ce qui s’estoit passé le jour precedent ; Il alla aussi chez son Libraire, et luy dit fort gayement, Hé bien n’ay-je pas si bien fait que ceux qui avoient emmené mon carrosse violemment pour leurs fiançailles, ne s’en sont point servis à leurs nopces ? Je les ay bien fait tourner au bout, les pendarts qu’ils sont. Le Libraire luy repartit, que ces gens-là ne pouvoient estre assez punis pour leur insolence, et je ne sçay pas ce qu’il en creut dans l’ame, et tous ses voisins qui avoient veu cette infortune ; Mais il est certain que Gastrimargue ne joüyt pas long-temps du plaisir qu’il reçevoit <pb n="456"/> d’estre en carrosse sans qu’il luy arrivast un accident, lequel je doute si j’apelleray fascheux, pource qu’il fut agreable à beaucoup d’autres, s’il ne le fut pour luy, mais au moins l’on ne manquera pas si l’on l’apelle extraordinaire. Ayant pris congé de son Libraire, et fait tourner son carrosse au carrefour Saint-Jean de Latran , il vouloit s’en retourner par où il estoit venu, qui estoit pardevant Saint Severin, et par le pont Saint Michel ; mais son Cocher, ou plutost son chartier de Gonnesse qui estoit mal-adroit, ayant tiré vers petit-Pont , s’alla engager dans un embarras que faisoit un chariot, entre des pierres de taille, où il fut si lourdement choqué, qu’il pensa se rom<pb n="457"/>pre entierement, et s’ouvrir de tous costez, comme un navire qui se heurte contre un rocher, et lors que ce beau Cocher de malheur, se vid desbarassé, il foüetta ses chevaux si vivement, que nonobstant leur foiblesse naturelle, ils firent un grand effort, mais estant tres-mal guidez, le carrosse s’alla encore cogner par le haut, contre de grandes pieces de bois qui avançoient fort sur la ruë, servant d’estayes à un bastiment, ce qui destacha le devant de l’imperialle qui ne tenoit guere par la malice du Sergent, et qui commença de pendre d’un costé ; Le pis fut que de meschans Laquais faisant une huée, le Cocher en fut si estourdy qu’il s’arresta tout court, et alors ils se mirent à tirer <pb n="458"/> insolemment cette digne piece, croyant que quand il arrivoit de ces sortes de desastres en ces jours là, qui aprochoient des jours gras, il y faloit contribüer pour en tirer plus de passetemps, et que tout estoit de Caresme-prenant . Cette couverture de carrosse fut donc rejettée sur le derriere, où elle pensa acabler le pauvre Laquais de Gastrimargue, qui y estoit monté, lequel s’estima bien heureux d’en pouvoir sortir en se glissant par dessous. Pour peu que cela fut tiré encore par cette racaille, le tout demeura bientost entre leurs mains. Le Cocher pensant bien faire et se sauver de leur persecution, et redoubla ses coups de foüet qui firent precipiter ses chevaux davantage ; Et à <pb n="459"/> l’instant tous les garçons de boutique du pont nostre-Dame , voyans ce carrosse sans couverture se mirent à continuer les crieries, plusieurs sortans à ce bruit, et les risées que l’on en faisoit, duroient par tout le chemin : Mais comme l’on ne le fait pas bien long dans ce quartier là sans rencontrer quelque obstacle, ce carrosse fut contraint d’aller plus lentement à la suitte de quelques autres, et Gastrimargue estant fort en veuë, et mesme estant consideré de beaucoup de gens de condition qui estoient en carrosse ou à cheval, se tenoit sur sa bonne mine autant qu’il pouvoit, car bien qu’au commencement, il se fust fort demené pour la perte de son imperiale, et pour l’indis<pb n="460"/>cretion de son Cocher, qui jusques alors avoit fait courir ses chevaux comme un enragé, il estoit si honteux qu’il n’en osoit plus rien dire, estant devant tant de monde. Or à cause que l’on estoit dans le commencement du Carnaval, et à un Dimanche qui estoit le frere du Dimanche gras , et qu’à de tels jours il y a assez de gens qui vont au Cours en masquarade, dans des carrosses qui sont ainsi descouverts, la pensée vint à plusieurs que c’en estoit là un, qui estoit accommodé pour cela, et que l’homme qui estoit dedans estoit un personnage desguisé, et mesme son visage sembloit assez difforme à quelques-uns, pour estre pris pour un masque. Ceux qui crurent en avoir la plus <pb n="461"/> raisonnable pensée, s’imaginerent que c’estoit un valet qui menoit un carrosse refaire, et qui s’estoit mis dedans avec la soutanne et le long manteau de son Maistre, pour donner carriere à ses esprits, à ces jours de resjoüissance. Les enfans en ayant une opinion qui s’accordoit à celle des autres, ne s’oublierent pas en beaucoup d’endroits de crier qu’il avoit chié au lit, selon la coustume de ces jours là , dont au commencement Gastrimargue fut fort scandalisé, pource qu’il y avoit long-temps que sa mere avoit asseuré qu’il estoit net ; Enfin ayant remarqué qu’ils crioient la mesme chose à quelques masques crottez qui passoient, il dit en luy mesme, que cette canaille <pb n="462"/> d’enfans monstroit bien qu’elle estoit native de Paris en Badaudois , estant si impertinente que de poursuivre avec des paroles de mocquerie ceux qui se donnoient la peine de se desguiser en tant de façons pour la divertir ; Et comme il se servoit de sa Science bien à point, il se representa d’où provenoit le cry ordinaire que faisoient ces enfans, en voyant des personnes desguisées, dont il croyoit que chacun ne pouvoit pas donner l’explication ; Il pensa que cela avoit esté inventé autrefois par des gens qui se vouloient mocquer de ceux qui pour aller porter un momon, ne faisoient que retourner leur robbe de chambre, ou se couvrir d’une chemise breneuse, ou d’un drap <pb n="463"/> salle ; mais alors que les masques estoient tous couverts de satin, et de clinquans, si l’on ne laissoit pas de continuer la mesme mocquerie, elle luy sembloit impertinente, et recherchant cette antiquité, il se soucioit fort peu de la reprehension de cét Autheur, qui a trouvé mauvais que dans le livre des Recherches de la France, l’on ait mis l’origine du jeu de la queuë leu-leu, et d’autres termes enfantins  ; Il sçavoit que la Doctrine  se chargeoit de tout ; Or comme il sortoit de sa Meditation, il se souvint encore de son imperialle, qu’il estoit aussi fasché d’avoir perduë, que s’il eust perdu l’Empire, et avisant son Laquais, il ne se peut tenir de luy dire, Hà maraut, ne veux tu pas aller <pb n="464"/> voir ce qu est devenu le dessus de ce carrosse ; Ne sçauray-je point quel a esté son destin ? De sorte que le Laquais s’en courut vistement vers le petit Chastelet, où il trouva que ceux qui avoient tiré à eux cette rare piece, avoient eu dispute contre plusieurs artisans, qui s’estoient trouvez-là, et qu’enfin un certain homme ayant terminé le different des uns et des autres, avoit obtenu cette antiquaille pour quelque argent qu’il avoit distribué entre eux pour aller boire : Il declara qu’il estoit ravaudeur de son mestier ; et qu’il esperoit que la doubleure de cecy qui estoit d’un méchant drap couleur de merde d’oyson , seroit encore assez bonne pour mettre des talons à des chausses, et que le chassis de bois <pb n="465"/> couvert de son cuir, seroit un bon aulvent pour sa boutique. Le Laquais de Gastrimargue fut outré de regret d’entendre une proposition si peu honorable pour l’une des plus belles parties du carrosse qu’il avoit eu l’honneur de suivre : Il dit que son Maistre ne souffriroit point cela, et qu’il l’envoyeroit requerir, à quoy le ravaudeur repartit qu’il ne le rendroit point, si l’on ne luy donnoit quelque chose au dessus de ce qu’il avoit desbourcé.</p>
<p>Ce Laquais ayant sçeu la demeure de cét homme, voulut retourner vers Gastrimargue pour l’en avertir, mais il fut trop maladroit pour luy rendre si tost ce service. Il n’avoit garde aussi de le rencontrer, puis qu’il n’alloit pas <pb n="466"/> chez luy, et qu’il ne tenoit pas le chemin qu’il eust voulu, d’autant qu’il luy estoit encore arrivé une estrange avanture. Il avoit rencontré au bout du pont nostre-Dame, une bande de ces masques qui vont à pied par toute la ville, lesquels voyans qu’il n’y avoit qu’une personne dans ce beau carrosse descouvert, il leur prist envie de se mettre dedans avec luy, croyant qu’en effet ce fust un homme de leur sorte, et que ce fust là une mommerie comme la leur. Un petit arrest qui se fist leur fut favorable ; l’un d’eux monta pres du Gonnesse pour luy aider à conduire ses chevaux, et six autres se placerent fort bien, estans deux à chaque portiere et deux au devant, laissant Gastrimargue seul <pb n="467"/> en sa venerable place du derriere. Il eust beau leur demander ce qu’ils pensoient faire, et où ils vouloient aller ; Ils se mocquerent de tout ce qu’il dist, et celuy qui faisoit le Cocher, s’estant saisi du foüet prit le chemin de la ruë S. Antoine, où il y avoit desja force carrosses, qui alloient au cours parce qu’il faisoit fort beau ce jour-là : Ils passerent mesme la porte de la ville, et s’avancerent hors du faux-bourg, où quantité de gens de condition qui estoient dans les carrosses jetterent les yeux sur luy, et l’on y prenoit garde d’autant plus, pource qu’il n’y avoit point-là d’autres carrosses découverts, cela estant reservé pour la huictaine. Quand Gastrimargue se vit là, il commença <pb n="468"/> encore de plus-belle à quereller ces gens-cy ; dont il n’eut autre raison, sinon qu’ils avoient loüé dés le matin le carrosse où ils estoient, et qu’il avoit eu tort de le prendre pour quelque teston qu’il avoit donné plus qu’eux, et qu’il devoit s’estimer assez heureux, de ce qu’ils l’y laissoient, et que s’il les faschoit davantage, ils le mettroient dehors honteusement. Ces rudes paroles le contraignirent de se taire, joint que le carrosse ayant esté aussi loin qu’alloient les autres, reprit doucement le chemin de la ville, tellement qu’il ne se devoit plus plaindre, puis qu’il ne pouvoit pas desirer d’aller autre-part. Cependant sa mine naturelle le faisoit plus considerer que tous <pb n="469"/> les masques grotesques qui estoient avec luy. Ceux qui ne le connoissoient pas, le prenoient de vray pour quelque homme déguisé : mais ceux qui avoient veu son visage quelque part, estoient extremément surpris, ne se pouvant presque imaginer que ce fust luy qui allast avec de telles gens, et qui des-honorast ainsi l’habit de Magistrature. Il y en eut mesme de si bons, qu’ils dirent, Encore s’il avoit l’esprit d’estre masqué comme les autres, l’on ne le reconnoistroit pas à sa soutane seule, et il ne commettroit pas une si grande effronterie, comme est celle de venir icy à visage descouvert. D’un autre costé, repartit quelqu’un ; encore seroit-ce prophaner son habit venerable, que de l’accompa/470 /gner d’un masque. Possible a-t’il esté obligé de venir en ce lieu, en famille ou en parenté, ne voulant pas desdire une bonne compagnie. Aucun ne sçauroit douter dit un autre du mesme carrosse, que Gastrimargue ne porte grand respect à la robbe, et ne vueille que les autres en fassent de mesme ; Je vous en citeray un exemple recent ; C’est que dernierement voulant entrer au Palais à l’heure que la foule y est tres-grande, et se voyant obligé de passer entre la roüe d’un carrosse, dont il craignoit d’estre gasté, il prit le bout du manteau d’un honneste homme qui alloit apres luy, et le mettant au devant de sa soutanne, il pretendoit passer ainsi sans danger ; Mais <pb n="471"/>l’autre retirant son manteau, luy dit rudement, vrayment, Monsieur, je suis bien de cét advis, que mon manteau vous sauve des crottes. Hé mon amy (luy dit Gastrimargue, d’un ton suffisant) ne sçais tu pas, qu’il n’est pas decent, que la robbe d’un Justicier soit contaminée ? Le recit de l’arrogance de ce pretendu Magistrat, fit autant rire ceux qui en parloient au Cours, comme l’on en avoit ry au Palais.</p>
<p>Ainsi l’on s’entretenoit aux despens de cét homme, mais le plaisant estat où il estoit alors, donnoit bien plus de divertissement. Il y avoit à l’une des portieres un Pantalon et une bavolette, et à l’autre un Jean-farine et une Dame Gigonne à large chaperon, et <pb n="472"/> au derriere un Capitan Espagnol, et une Egyptienne . Entre ces femmes il n’y avoit que la Dame Gigonne qui fust un garçon desguisé, et mesme la Bavolette qui avoit un sein rondelet, fut la seule chose dont l’aspect adoucit enfin le courage de Gastrimargue. C’estoit une jeune empeseuse qui avoit fait cette partie avec sa voisine la perruquiere, qui faisoit l’Egyptienne, s’estans mises sous la conduitte de cinq drosles, tant valets de chambre qu’autres. Gastrimargue ayant cette belle pres de soy, fut tenté de gouster au moins quelque plaisir en céte occasion : Car Madame Nature commençoit à joüer son jeu et le poignoit vivement des aiguillons de la chair. Lors qu’il n’y <pb n="473"/> eut aucun carrosse devant le sien pour l’espier, il laissa glisser sa main sous la gorgette de cette mignonne, où elle la souffrit quelque temps, pour le mettre davantage en apetit, mais l’ayant repoussée, enfin elle luy dit ; vous voulez donc rire maintenant nostre Maistre ? Et alors l’Espagnol qui estoit au devant de luy, le voulant punir de son audace, parce qu’il aimoit cette fille, et qu’il en estoit jaloux, quoy qu’il ne fust pas pres d’elle, se jetta sur luy, pour l’embrasser en se mocquant, disant qu’il estoit brave homme, et de gaye humeur, et comme ce Capitan n’avoit point de masque, et n’estoit que barboüillé, ses grandes moustaches noires estant faites de peinture à <pb n="474"/> l’huile, il frotta tant son minois contre le sien, qu’il le barboüilla tout. Il ne l’eut pas si tost quité, que le Jean farine qui estoit à l’un de ses costez, se haussa de la portiere où il estoit pour le caresser de mesme sorte, jurant qu’il vouloit faire amitié avec luy, tellement que la farine estant meslée au noir sur le visage de nostre Magistrat, par des tâches inégales, cela le rendoit fort agreable à voir, et ce fut l’espace de quelque temps un fort beau spectacle pour le Cours ; La nuit venant, laquelle estoit encore plus forte dans la ville, l’on perdit ce rare object. Pour luy il trouvoit bien là son compte à son avis, se licentiant beaucoup de taster la Bavolette, pource que l’obscurité empeschoit que per<pb n="475"/>sonne s’en formalisast, mais l’Egyptienne quitant son Espagnol se jetta prés de luy, comme si elle l’eust voulu obliger à tourner ses carresses vers elle, et à recevoir les siennes, et en effect, il en voulut taster aussi : Toutesfois cela ne passoit point les limites de l’honneur et de la Raison. Il fut fasché lors que l’on parla de se separer, et ayant juré que le carrosse estoit à luy, ces gens-cy le croyant, le prierent seulement de les laisser descendre vers le Louvre, et apres avoir pris congé d’eux son fidelle Cocher le remena chez luy, où de verité ses chevaux se trouverent si las, de tant de fatigues qu’ils avoient euës, que s’estant couchez sur la litiere, l’on ne crût pas qu’ils en pussent jamais relever.</p>
<p><pb n="476"/> Pour un reconfort, son Laquais arrivant là dessus, luy aprit la diligence qu’il avoit faite de retrouver le dessus de son carrosse, qu’il pourroit retirer pour de l’argent quand il voudroit : Mais voyez comment la douleur succede au plaisir ; Ayant alors foüillé dans sa poche, il n’y trouva plus sa bourse, et la pensée luy vint que l’Egyptienne qui avoit desiré d’estre sa favorite à son tour, s’estant mise prés de luy, luy avoit voulu faire connoistre qu’elle s’acquittoit fort bien de son mestier, et possible que cette bouffonne avoit fait ce larcin pour payer le loüage de ses habits, et en faire encore apres un bon soupé. Il avoit bien essuyé d’autres malheurs, et pource qu’il luy restoit <pb n="477"/> encore quelque argent dans son coffre, il estoit d’avis de s’en resjoüir tant qu’il dureroit, sur l’esperance qu’il luy en viendroit d’autre. Aussi ayant rencontré au Palais le lendemain le Seigneur Musigene comme vous avez oüy, il ne luy témoigna autre inquietude que celle qu’il avoit d’aprendre où se faisoient les meilleurs repas ; C’est là qu’il a esté averty du festin d’Æsculan, qu’il croid devoir estre pour demain, et quelque affaire qu’il ait je ne doute point qu’il ne quite tout pour s’y trouver. Je n’avois proposé de vous raconter que deux de ses avantures, mais elles ont esté si bien intriguées et circonstantiées, qu’il me semble qu’elles montent à un bien plus grand <pb n="478"/> nombre, et que je ne me suis pas tant mal acquitté de cette charge.</p>
<p>TELLE fut la fin du recit de Polyandre qui pleut extremément à tous, voyant qu’il avoit donné un changement si prompt au contentement que Gastrimargue recevoit d’estre en son carrosse, par sa honteuse prise, et qu’apres son mal-heur avoit esté heureusement desguisé et reparé, et qu’en suitte il avoit raconté si agreablement un autre accident qui luy estoit arrivé, de la rupture de ce carrosse et de la compagnie forcée des masques, qu’il avoit tournée enfin en sujet de delectation, par la merveilleuse constance de son esprit. L’on croyoit bien que cét excellent Narrateur <pb n="479"/> ayant esté vivement pressé par Hyperide, qui tesmoignoit de l’impatience et trop peu de connoissance de ce qui estoit de bon, luy qui se piquoit de dire tousjours des choses divertissantes, il avoit terminé ce qui n’agréoit pas à cette Demoiselle, par une plaisante surprise, et cela faisoit imaginer que depuis il avoit voulu adjouster quelque chose à la verité, ou à ses circonstances, comme l’on luy en avoit desja touché quelques mots, mais lors que l’on luy en parla encore, il protesta qu’il ne taschoit point d’embellir ses contes par des mensonges, et que c’estoit ce qui trompoit ceux qui n’avoient qu’une fausse galanterie, et qui ne sçavoient pas en quoy consi<pb n="480"/>stoit un agreable entretien, dont la naiveté devoit estre le seul ornement ; Que de vray, si l’on ne luy eust rien dit, il n’eust pas declaré si precipitamment la maniere dont Gastrimargue avoit esté privé pour quelque temps de son cher carrosse, mais qu’enfin il en fust tousjours venu-là, comme à une verité historique, qui ne pouvoit estre celée, quelque face et quelque ordre que l’on luy donnast. Aurelie repartit, qu’il n’importoit plus comment cela avoit esté accomply, puis que de quelque façon qu’il le recitast, il s’en pouvoit tousjours acquiter glorieusement ; Et apres elle reprit un peu sa sœur de l’avoir interrompu ; Mais comme la faute estoit petite, elle n’en fit pas <pb n="481"/> grandes excuses. Neophile se voulut apres retirer, et emmena Polyandre, Musigene et Orilan, promettant à ces belles Dames de leur faire part de ce qui arriveroit à Gastrimargue. Musigene et Orilan, furent remenez en leur quartier, et pour Polyandre, Neophile ne permit pas qu’il allast coucher autre part que chez luy, de peur qu’il ne luy eschapast le lendemain au matin : Toutefois Polyandre employa quelques heures de la matinée à des visites particulieres, de gens qui sçavoient au vray tout ce qui se passoit dans Paris, afin d’estre esclaircy de beaucoup de gentillesses qu’il souhaittoit de sçavoir, et qui luy estoient necessaires dans la profession qu’il faisoit de bien entre<pb n="482"/>tenir une compagnie. Ceux qui luy racontoient cela estoient assez capables pour en faire un simple recit ; Mais quant à luy, il est certain qu’il y adjoustoit des ornemens tres-convenables.</p>
<p>Il retourna apres chez Æsculan, qui fut fort ayse d’aprendre que son fils menoit disner ce cher amy, au lieu où ils estoient invitez ce jour-là. Quand il fut temps de partir, il l’envoya dire à Neophile, qui estoit tousjours fort long à s’aprester, n’estant jamais assez ajusté à son gré, lors qu’il alloit aux assemblées : Musigene arriva comme ils alloient monter en carrosse, et Neophile dit à son Pere, qu’il s’estoit obligé de le mener aussi, dont il ne fut <pb n="483"/> point mal content et le pria de venir avec eux ; Mais Musigene tirant Neophile à quartier luy dit, qu’il le suplioit de le dispenser d’estre de la partie, et qu’il avoit resolu de demeurer là, pour voir quelle mine feroit le seigneur Gastrimargue, lors qu’il arriveroit, et qu’il auroit sçeu qu’il avoit manqué un bon disné ; Que le fruit de la vengeance n’estoit pas seulement d’entendre raconter le mal qui estoit arrivé à son ennemy ; mais de le voir souffrir de ses yeux propres, et d’oüir ses plaintes de ses oreilles mesmes. Neophile luy repartit, qu’il ne laissast pas de venir, et qu’il seroit de retour assez à temps, pour prendre son plaisir de Gastrimar<pb n="484"/>gue, puis qu’il ne viendroit pas si tost, et que de plus il avoit mis ordre qu’il fust retenu. J’ay trop peur de manquer cette occasion, reprit Musigene, ce n’est pas comme vous qui n’y avez point d’interest ; J’aime mieux ne point disner, et voir ce qui arrivera de ce Parasite, lors qu’il se trouvera si notablement trompé à la ruine de son ventre. Vous avez l’humeur fort vindicative, reprit Neophile, de ne vous pas soucier de la faim, pourveu que vostre ennemy la souffre aussi. Polyandre qui escoutoit cecy, pensa dire qu’il y avoit grande difference entre ces deux personnes ; Que Musigene se passoit souvent de disner, et non pas Gastrimargue ; Que la necessité y avoit instruit l’un, et <pb n="485"/> non pas l’autre, de qui le naturel ne s’accommodant pas avec la pauvreté, luy faisoit chercher ordinairement les endroits où il pourroit vivre abondamment aux despens d’autruy : Toutefois il ne faloit pas offencer alors le bon Musigene, et puis Neophile ayant apellé le Maistre d’Hostel de son Pere, luy donna charge de le faire disner à la maison, puis qu’il y vouloit demeurer. L’on l’y laissa donc, et lors que Neophile et Polyandre furent entrez en carrosse avec Æsculan, il leur demanda pourquoy ce Poëte ne venoit point, mais ne luy voulant pas dire le tour qu’il avoit joüé à Gastrimargue, ils luy firent croire qu’il estoit retenu par quelque affaire. Neophile avoit aussi <pb n="486"/> convié Orilan au festin, neantmoins la recherche de quelque nouvelle beauté l’avoit retenu, et ne l’ayant point veu ce jour-là l’on se mit fort peu en peine de luy.</p>
<p>Æsculan n’estant accompagné que de Neophile et de Polyandre, s’en alla donc chez sa sœur que l’on apelloit Camille. Ils y trouverent quantité de gents, pour le nombre desquels l’on croyoit bien qu’il faloit de grands preparatifs, mais l’on connût à la quantité des services et des viandes diverses, qu’il y avoit encore trop peu de monde pour de tels apprests, et il faut avoüer que c’estoit dommage qu’il n’y avoit là un Gastrimargue, pour faire croire qu’il n’y avoit point de superfluité, car luy <pb n="487"/> seul eust fait plus d’expedition qu’une douzaine d’autres. Cela pouvoit faire regretter de ne luy en avoir pas donné un advis certain, mais il faloit que la passion de Musigene fust executée. Estant demeuré chez Æsculan, il disna en haste avec le Maistre-d’hostel, dans une petite chambre à l’escart et tous les gens disnerent en suitte de si bonne heure, qu’il n’estoit pas plus de midy lors qu’ils eurent fait.</p>
<p>Quelques temps apres Gastrimargue arriva dans la ruë d’Æsculan. Il n’y venoit point en autre apareil qu’à pied avec ses habits longs et suivy de son Laquais : Encore qu’il eust fait retirer du ravaudeur la couverture de son carrosse, l’on luy avoit dit qu’il <pb n="488"/> ne valoit pas la peine d’estre racommodé ; Quant à ses chevaux il y en avoit desja un de mort, et l’autre ne valoit guere mieux. Ayant regardé de tout loin la maison de l’opulent Financier, chez lequel il pretendoit de disner, il n’y voyoit point de carrosse, ce qui luy causoit de l’estonnement, veu la grande compagnie que l’on avoit dit qui y devoit estre. Quand il fut à la porte il la trouva fermée ; Il n’aperçeut point de Laquais aux environs, et tout luy sembla tranquille au dedans : Neantmoins il pensa que possible tous les conviez n’estoient pas encore venus, ou que c’estoient gens modestes et sans train ; il ne laissa pas de heurter un bon coup, et le portier <pb n="489"/> ayant aperceu que c’estoit luy par une petite fente de la porte, le laissa heurter pres d’un quart d’heure ; Enfin il vint, et luy fit des excuses de ce qu’il n’estoit pas venu assez à temps, luy alleguant qu’il venoit du bout du jardin où il s’estoit amusé à travailler avec le jardinier, et que l’on avoit peine à entendre de si loin. Il mentoit impudemment le pendard qu’il estoit. S’il n’avoit pas voulu ouvrir, outre le commandement qu’il avoit eu de faire heurter quelque temps le venerable Gastimargue, c’estoit qu’il achevoit de manger dans sa cabanne, la portion que l’on lui avoit donnée à la cuisine, et qu’ayant oüy dire que cét homme devoroit toutes choses, il avoit eu peur que dans <pb n="490"/> la faim desesperée où il se verroit, il ne luy vinst effrontement escorniffler son disner. Gastrimargue ayant oüy ses mauvaises excuses, demanda si Monsieur Æsculan n’y estoit pas, et ce portier luy ayant respondu qu’il disnoit en ville, un frisson le prit par tout le corps, qui luy gela la parole dans la bouche. Enfin au milieu de son estourdissement, il dit avec un soupir ; Quoy il n’y disne pas, et l’on m’avoit tant asseuré de ce festin solemnel qu’il faisoit aujourd’huy, à si grand nombre de personnes ; Mais est-il donc bien vray qu’il n’y disne pas ? adjousta-t’il encore ? Non, Monsieur, respondit le portier, il n’y disne pas d’asseurance. Et où est Monsieur Neophile, reprit Gastrimargue ? Il n’y est-pas non plus, <pb n="491"/> dit le portier mais je croy pourtant que l’on l’attend ; j’iray voir là dedans, s’il vous plaist, si l’on sçait de ses nouvelles. Gastrimargue ne se donna pas le loisir d’attendre que le portier allast s’en informer. En trois pas il fut à l’escallier, et estant monté à la salle haute où l’on mangeoit en temps d’hyver, il y trouva le sommelier  qui mettoit la nape avec trois ou quatre couverts ; Qui disne donc icy, cher amy ? luy dit-il. C’est Monsieur Neophile, repartit cét homme ; Nous l’attendons tousjours ; Il n’est pas allé avec Monsieur son Pere. A la bonne heure, dit Gastrimargue ; Et en disant cela, il prit un siege pour se reposer. Il estoit tout consolé, croyant qu’il ne pourroit faire mauvaise <pb n="492"/> chere où Neophile seroit, et qu’ils feroient vie de garçons  : Mais quand la nappe fut mise le sommelier se retira, et il se passa encore plus d’une demie-heure, sans que Gastrimargue vist parestre personne. Il ne sçavoit comment remedier à sa faim, et à l’ennuy qui le maistrisoit ; Tantost il se promenoit ; Tantost il regardoit par les fenestres de la salle ; Tantost il se tenoit sur son siege, et tantost il regardoit à sa monstre quelle heure il pouvoit estre ; Car depuis que son méchant valet avoit retardé l’orloge d’un certain College à son dommage, il portoit tousjours une excellente monstre sur soy, qu’autre que luy ne touchoit, ce qui luy estoit un meuble fort necessaire pour sçavoir l’heure <pb n="493"/> des bons repas, quoy que de verité il eust d’assez bons ressorts dans le ventre, et dans l’estomach, pour luy servir d’horloge en toutes saisons. Or voyant que Neophile ne revenoit point, ny aucun de ses gens, il estoit en toutes les peines du monde, pource que l’heure estoit passée d’aller chercher un disné ailleurs, estant une heure et plus, et n’ayant fait qu’un leger desjeuné par rencontre, chez un Advocat de ses amis en attendant un excellent disné.</p>
<p>Enfin une bonne demie-heure s’estant encore escoulée, il perdit patience entierement, et se mettant à la fenestre il ne cessoit d’apeller le Portier et le Sommellier, et tous les autres qui pouvoient estre à la maison, afin qu’ils le <pb n="494"/> missent hors de peine, mais aucun ne respondoit ny ne paroissoit, il n’y avoit que Musigene qui eust beaucoup d’attention à l’escouter et à le considerer au travers d’une fenestre obscure où il s’estoit mis : Or il arriva que Gastrimargue fut alors effrayé, d’oüyr ses boyaux qui se plaignoient de n’estre remplis que de ventositez. Estant de l’humeur de la sage Nature, que l’on dit qui abhorre le vuide, il vint enfin à craindre que ce vuide que quelques Philosophes ont aujourd’huy tant de peine à vouloir introduire en diverses machines et instrumens , ne se trouvast que dans son ventre. Il en estoit là reduit, qu’il ne regrettoit plus autre chose que de voir le peu de <pb n="495"/> civilité, ou l’oubliance du Sommelier, qui en mettant la nape n’avoit pas mis des pains sur les assiettes, dont il eust peu estourdir sa plus grosse faim ; Mais il faut croire qu’il avoit fait cecy par une malice expresse ; Enfin nostre scientifique personnage apres avoir bien resvé, pensa en luy mesme ; Puisque l’on a attendu icy Neophile, quand il ne viendroit pas, il y a des aprets pour luy ; La maison n’est pas sans viande, et l’on ne seroit pas si cruel que de m’y laisser mourir faute de nourriture. Il prit donc resolution de descendre à la cuisine qui n’estoit point un lieu qu’il peust haïr et mespriser : Il s’en aprocha avec un aussi grand apetit <pb n="496"/> que celuy d’un loup que la faim a chassé hors du bois. Ayant treuvé la porte fermée, il heurta deux ou trois coups, apres lesquels l’on luy ouvrit, mais il ne vit rien de si froid que l’âtre, et s’il y avoit là du feu il estoit couvert de cendre, et l’on n’y voyoit point de plats qui ne fussent nets et arrangez sur des armoires. Le Maistre Cuisinier luy dit à son arrivée. Vous nous excuserez, Monsieur, si nous vous avons fait heurter plusieurs coups ; Nous nous estions endormis apres le disner ; Nous pouvons bien prendre quelque repos quand les Maistres n’y sont pas ; Nous avons assez de mal quand ils y sont ? Comment, dit Gastrimargue, vous avez disné ? Oüy, Monsieur, repartit le Cuisi<pb n="497"/>nier, il y a plus d’une heure que c’en est fait, et n’attendez vous pas Neophile ? reprit Gastrimargue, le Sommelier a mis là haut la nape pour luy. Le Sommelier est foû ou yvre, reprit le Cuisinier ; Æsculan et Neophile disnent tous deux chez Madame Camille, où il y a festin d’importance, et pour nous nous avons disné icy avec l’ordinaire, la piece de bœuf. A ces mots Gastrimargue retomba dans des estonnemens plus grands que par le passé, et pource que sa derniere esperance sembloit estre perduë, s’il avoit eu auparavant le frisson de la fievre, il en eust alors la chaleur, la faim et la colere l’ayent eschaufé autant que s’il eust bien fait de l’exercice en la saison d’Esté. Il <pb n="498"/> ne se peust empescher de demander encore, s’il n’y avoit point d’aprests pour personne, soit pour quelque Commis ou autre, ne se pouvant persuader que la nape eust esté mise en vain ; Mais le Cuisinier luy certifia qu’il n’avoit preparé aucune chose. Il fut encore assez hardy pour demander s’il n’y avoit rien qui fust destiné pour le souper, et que l’on peust coucher en broche  à l’instant, comme quelques perdrix ou becasses ; Que l’on en iroit requerir d’autres, et que quand mesme cela se trouveroit à dire, Æsculan ne trouveroit pas mauvais qu’il se repûst de ce qui estoit chez luy, puis qu’il avoit quitté d’autres tables, pour venir à la sienne ce jour là, et luy rendre <pb n="499"/> l’honneur qui luy estoit deu. Le Cuisinier respondit qu’apres de tels repas que celuy que ses Maistres estoient allé faire, ils n’avoient pas accoustumé de souper d’autre chose que d’un boüillon et d’une pomme cuitte, et que les Medecins leur avoient deffendu de vivre autrement, de sorte qu’il n’y avoit rien pour eux, et que l’on iroit seulement querir le soir quelque gigot de mouton pour leurs gens. Gastrimargue demanda s’il n’y avoit point quelque jambon, saucisson, ou pasté dans la despence, et il disoit cecy avec tant de douceur et de respect qu’il eust esté capable d’amolir un tres-rude cœur : Neantmoins le Cuisinier luy asseura encore qu’il n’y avoit rien de tout cela tellement <pb n="500"/> que cét affamé estoit touché alors d’un extréme despit, de se voir en un lieu si despourveu de toutes choses, et d’ailleurs la pensée qu’il avoit du somptueux festin où estoient cependant Æsculan et Neophile, le combloit d’affliction jusqu’à luy faire souhaiter d’avoir seulement les viandes que l’on desserviroit de table, et dont les valets auroient à regorge-museau. Cela fit que changeant de ton, il dit resolument qu’il ne s’en iroit pourtant pas qu’il n’eust beu et mangé auparavant ; Qu’il estoit à pied ce jour là, et qu’il avoit les jambes trop foibles pour s’en retourner, sans avoir pris quelques alimens ; Que c’estoit une honte qu’une telle maison fust ainsi desgarnie à quelque heure que ce <pb n="501"/> fust ; Que cela se faisoit par l’intelligence des valets qui desroboient tout en l’absence de leur Maistre ; Qu’il s’en plaindroit hautement à luy, et l’avertiroit de ce desordre ; Qu’il alloit appeller son Laquais pour luy envoier querir quelque piece à la rotisserie ; mais que cependant, cela seroit bien honteux qu’il eust esté chez le magnifique Æsculan, pour y manger à ses despens, comme dans un Cabaret. En disant cela il sortit de la cuisine, et ayant traversé la cour, il ouvrit la porte de la maison, et apella son fidele Laquais qui estoit dans la ruë, où il mouroit de faim et de froid. Il luy donna une piece de cinquante huict sous, et luy dit qu’il allast chez quelque Rotisseur luy ache<pb n="503"/>ter une poullarde ou deux s’il les pouvoit avoir. Son Laquais estant  party il s’en retourna vers le Cuisinier auquel il dit amiablement. Mais encore, Compere, Il faut bien que j’estanche la soif que j’ay ; Ne peut-on pas avoir icy un doigt de vin ? Le Cuisinier repartit que le pain et le vin n’estoient pas en sa disposition, et qu’il ne sçavoit où estoit allé le sommelier. Cela pensa faire desesperer Gastrimargue, qui dit qu’il envoyeroit bien querir toutes ses necessitez ; mais que ce qui luy faschoit estoit la longue attente.</p>
<p>Tandis que cecy se passoit Musigene estant sorty de la chambre du Maistre d’Hostel, estoit entré dans une souspente, où par les ou<pb n="503"/>vertures qui estoient entre les planches, il voyoit tout ce qui se passoit dedans la cuisine, et entendoit les plaisans dialogues de Gastrimargue et du Cuisinier, ce qui luy donnoit un grand contentement. Le Laquais de cét honorable Magistrat, fut une demy-heure en son voyage, et enfin revint sans rien aporter, disant, que la piece de cinquante-huict sous qu’il luy avoit donnée estoit fausse. Son Maistre le pensa battre pour avoir esté si long-temps à revenir dire cela, et luy en ayant donné une autre il luy dit qu’il volast plutost que de courir. Cependant le Cuisinier aiant pitié d’un si galant homme, alla chercher le Sommelier qui aporta pain et vin. Gastrimargue <pb n="504"/> beut, assez plantureusement et en moins de rien il avalla un pain de trois sous. Il fut un peu de meilleure humeur apres, et le Cuisinier ayant ratizé le feu, le pria de se chauffer, luy presentant le plus beau siege de la cuisine, qui estoit une chaise de paille. Il asseura qu’il n’avoit pas accoustumé de se tenir prez du feu, et qu’il ne le vouloit voir que de loin. L’on le plaça donc à costé de la cheminée, sur un rehaussement de quarreaux qui servoit de potager. Se trouvant fort bien-là, il dit qu’il ne vouloit point d’autre lieu pour disner. Le Sommelier luy offrit de mettre la nape dans une salle voisine ; mais il l’en remercia, et pour ce que les tables de la cuisine estoient trop lourdes pour estre transportées, <pb n="505"/> l’on luy mit devant luy un petit banc ou tresteau avec une serviette dessus, en attendant la misericorde de son valet.</p>
<p>Or à l’instant mesme Neophile et Polyandre ayant disné, se desroberent de la compagnie et se mirent en carrosse ; Estans descendus devant la maison d’Æsculan, le portier qui les attendoit dehors leur ouvrit sans faire bruit, et ayans sçeu du Maistre d’Hostel le bon estat où estoit Gastrimargue, ils s’en allerent dans la souspente avec Musigene, pour participer à son divertissement. Alors le Cuisinier qui estoit un bon compagnon, ayant esté averty que son jeune Maistre estoit-là, luy voulut donner tout le passe-temps qu’il pouvoit esperer en <pb n="506"/> cette belle occasion. Il disoit à Gastrimargue, vrayment, Monsieur, il me deplaist de voir icy un homme de vostre condition, et de ne le pouvoir traicter si bien qu’il le merite ; Cét excellent Personnage luy repartit, qu’il n’estoit point glorieux, et qu’il s’accommodoit avec toute sorte de gens selon les rencontres. Son Laquais revint à cette heure là, qui dit qu’il avoit fait marché d’un chapon à quarante sous ; mais qu’il ne l’avoit sçeu avoir pour ce que sa piece ne pesoit pas. A ce coup Gastrimargue perdit patience, et sortant de sa place alla prendre la pesle du feu pour l’estropier, mais le Cuisinier craignant que sa colere ne se rendist trop funeste pour ce pauvre garçon, fut d’avis <pb n="507"/> de l’arrester, ce qu’il fit en luy disant ; Tout beau, Monsieur, ne vous faschez point plus que nous : Nous sommes plus heureux que nous ne pensions ; Nostre drosle de Sommelier vient de m’avertir que le Maistre d’Hostel luy donna hier à garder une couple de lévraux, et une poularde qui resterent du souper ; Je m’en vay en faire des capilotades si excellentes que vous en lécherez vos doits trois heures durant ; Et comme il achevoit ces paroles, voila le bien-heureux Sommelier qui apporte un grand plat où estoient les pieces dont il parloit. Gastrimargue rendit son visage plus doux et plus serein à leur aspect. Il se remit paisiblement en sa digne place, et se fit encore verser <pb n="508"/> du vin deux ou trois fois dans son verre par son Laquais, voulant aussi bien acquerir la reputation de bien boire que de bien manger. Il disoit aussi que c’estoit pour preparer les chemins à ce qui devoit apres entrer dans son ventre, ayant esperance de faire bien-tost un bon repas. Cependant le Cuisinier et le Sommelier se mirent tous deux à despecer la viande qui luy sembloit de bonne grace et luy irritoit l’appetit, de sorte qu’il luy prit envie d’en taster par avance, et de se saisir du rable d’un lévraut, ce qu’il fit sans obstacle, et le mangea avidement. Il y pensoit retourner, et si l’on l’eust laissé faire, il n’eust pas attendu que les fricassées eussent esté faites ; mais le Cuisinier <pb n="509"/> prevoyant son desir glouton, retira les plats promptement, et mit ses mains au devant pour les deffendre. Gastrimargue qui s’humilioit tres-bassement par tout où il estoit besoin de contenter son ventre, luy dit alors avec un geste de caïmand, je te prie, Monsieur le Cuisinier, encore un morceau, et puis plus. Treve de compliment, Monsieur le Docteur, dit le Cuisinier ; (car il l’appelloit ainsi luy voyant un long manteau, et ayant oüy faire grand cas de sa doctrine.) Ne sçavez-vous pas, que l’on me nomme Maistre Gaspard, et que je suis Maistre en effet, tout au moins en ce lieu-cy, puis que Æsculan m’a donné cette puissance ? Quand son propre fils, unique et chery, veut faire icy de <pb n="510"/> l’entendu, je le mets fort bien dehors par les espaulles. Je vous prie souffrez donc seulement que l’on vous aime, et que nous fassions nostre charge. Ne pensez-pas que je vous laisse icy manger de la viande froide : vous en seriez malade, et puis l’on diroit que ce seroit nostre faute.</p>
<p>Gastrimargue ayant oüy ces paroles hautaines et fascheuses qui le condamnoient à un trop long delay, se rassied dans sa chaise tout honteux : Mais le Cuisinier en voulant retirer encore plus de plaisir, luy dit, Ce n’est pas tout Monsieur, Sçavez-vous ce qu’il y a ; Quoy que vous voyez que j’apreste icy deux salmigondis, ne pensez pas en taster, si cependant qu’ils boüilliront vous <pb n="511"/> ne nous donnez quelque belle leçon. Quand vous estes là haut à la table de nostre Maistre, l’on dit qu’il n’y a que pour vous à prosner sans toutefois perdre un coup de dent : Cependant il n’y a que nos marauts de Laquais qui l’entendent, et qui nous en font quelques fois recit ; Nous qui vous apprestons les bonnes viandes, qui vous mettent en humeur de si bien jazer, nous meritons bien, ce me semble, que vous nous entreteniez à nostre tour, et croyez que vous ne mangerez point si vous ne le faites ; Commencez nous donc quelque beau propos. Tres-volontiers (repartit Gastrimargue, qui avoit repris sa vigueur par le bon vin qu’il avoit beu) Que l’on me preste donc un favorable silence.</p>
<p><pb n="512"/> Alors le Cuisinier se teut ; ne pensant plus à autre chose qu’à bien assaisonner la sauce des salmigondis, ou fricassées dont il avoit fait deux plats, comme estant deux viandes differentes. Le Sommelier qui souffloit le feu des réchaux, fit mesme jouër le soufflet plus doucement, et le portier, le sous-cuisinier, et deux servantes qui estoient encore entrées pour profiter aux leçons de ce brave Docteur, s’assirent sur des bancs sans dire mot. Or voyant qu’il avoit assez bon nombre d’auditeurs attentifs, il s’encouragea à bien faire. Il luy sembloit que tout ce qui estoit utile à son ventre estoit honneste, et que l’on ne le pouvoit blasmer de se rendre complaisant pour avoir à disner ; <pb n="513"/> Joinct qu’il croyoit que c’estoit une marque de bonne humeur, de faire des pieces de raillerie parmy de petites gens selon l’occasion. Assis comme il estoit sur sa chaire en lieu relevé, et tenant ses mains sur le banc qu’il avoit devant luy, entouré d’une serviette qui alloit jusqu’à-terre ; cela avoit assez de raport à un siege où l’on parle en public, tellement qu’il y pouvoit haranguer avec bien-seance, ce qu’il fit en cette sorte.</p>
<p>J’avoüe, dit-il, que la plus celebre Eloquence du monde ne sçauroit estre mieux employée, qu’à representer ce que vous valez, Messieurs les intendans de Cuisine, et autres Ministres subalternes . A quoy servira plus dignement la parole qu’à magnifier <pb n="514"/> un art sans qui toute parole manque ? Et comment la parole n’en dependroit-elle point, veu que toute action en resulte ? Les combats, le marcher, et tous les mouvemens tant des pieds que des mains, se peuvent-t’ils faire sans la nourriture du corps, et cette nourriture ne vient-elle pas de la cuisine ? C’est à tort que nos Philosophes faisant la division des Sciences, disent que là où le Physicien finit, le Medecin commence  : Il faloit dire que c’est le Cuisinier qui tient ce second lieu. Quoy, apres avoir descrit l’existence des corps naturels et leurs proprietez, il seroit donc besoin seulement d’apprendre comment il les faut guerir de leurs maladies ? C’est parler tres-ineptement, <pb n="515"/> comme si l’animal ne venoit au monde que pour estre malade. Ce n’est pas là ce qui luy convient ; C’est parler de son deffaut au lieu de sa perfection. Il faut apprendre plutost comment il se maintient en santé et en vigueur, sans avoir aucun besoin de la Medecine, et cela ne se peut faire sans une bonne nourriture que la cuisine nous donne. C’est pourquoy l’on ne peut nier que l’art du Cuisinier ne soit à preferer à celuy du Medecin, et l’on ne s’en peut defendre qu’en disant ; que cette partie de la medecine que l’on apelle l’Hygiene  qu’il est la methode de conserver la santé, par de bons alimens, est la reigle de la bonne cuisine ; mais l’un revient à l’autre, puis que c’est faire le Mede<pb n="516"/>cin Cuisinier, avant que de luy donner d’autres occupations, et qu’il faut qu’il sçache luy mesme ce mestier, s’il ne veut estre precedé de ceux qui le sçavent. Qu’apres cela les Chymistes et les Apoticaires paroissent ; Nous les renvoirons bien loin ; Ne sçachant rien autre chose que de composer des remedes pour purger ou pour conforter les corps malades, ne sont-ils pas inferieurs à ceux qui empeschent qu’aucune maladie ne les prenne ? Voila l’excellence du bel art de cuisine, à qui jusqu’à cette-heure l’on a injustement desnié son rang ; Car au lieu de sept Arts Liberaux  l’on en devoit compter huict y adjoustant celuy-cy, et c’est veritablement un art libre ou liberal, puis qu’il de<pb n="517"/>mande la liberalité et la magnificence de ceux qui le veullent bien exercer, afin que rien ne manque en un bon repas. Tous les autres arts luy rendent aussi du service, comme l’Aritmetique sert à compter les diverses pieces que le cuisinier employe, et la Geometrie à en faire quantité de figures bien compassées ; Car où trouve-t’on une plus agreable rondeur qu’en des tourtes et des pastez, et quelquefois les quarrez et les triangles n’y sont-ils pas employez regulierement, de mesme qu’aux tartes et aux gasteaux ? Tant de chenets, landiers, pesles, pincettes, fourgons, cremillieres, chaudrons, pots, marmites, poesles, poeslons, grils, broches, lechefrites, et tant d’autres ustenciles, n’ont-ils <pb n="518"/> pas aussi esté inventez par la plus subtile partie des Mathematiques ? Les tournebroches avec leurs diverses roües, ne sont-ils pas des machines autant à admirer que les monstres et les horloges ? Ces outils innombrables qui servent à la cuisine et ces mets si differens que l’on y apreste, ont donné le soin à l’art de Grammaire de leur trouver des noms, et ont fait inventer toutes les manieres, avec lesquelles l’on en peut parler correctement. La Logique n’a pas de meilleur employ qu’à enseigner comment l’on peut raisonner sur ces beaux sujets, et la Rhetorique reserve ses plus agreables figures pour de tels discours. Quant à l’Astronomie elle n’est point de plus grande utilité parmy les <pb n="519"/> hommes, que lors qu’elle leur aprend en quel temps de certaines viandes sont bonnes à manger, et quand c’est qu’elles sont tendres et bien-faisantes. Je n’oubliray pas la Musique, qui non seulement se fait souvent icy par le boüillonnement d’une marmite, mais encore par le bruit d’un tournebroche, par le son d’un mortier où l’on pile des ingrediens pour les sausses, par la cassation ou le ratissement  de quelques os, quand l’on veut faire des hachis, et des fricassées, et generalement par la rencontre et le heurt de tant de pots, de plats, d’escuelles, et d’assiettes. Voila donc les sept arts liberaux vulgaires dignement employez au dessous du grand Art de cuisine, qui <pb n="520"/> est leur Maistre et superieur ; Aussi ceux qui l’exercent ont tousjours esté preferez aux autres hommes. Les Grammairiens, les Orateurs ou Sophistes , les Mathematiciens, et les Musiciens n’ont jamais esté chez les Romains et les Grecs, que leurs valets et esclaves ou gens mercenaires ; mais en ce qui est de ceux qui ont exercé le bel Art de cuisine, ils ont tousjours esté prisez parmy toutes nations. Le divin Poëte Homere ne donne point de plus grande loüange à ses Heros que d’estre bons Cuisiniers. Il descrit comment ils aprestoient les viandes, faisoient boüillir la marmite, et tournoient la broche  ; Encore pour le jourd’huy voyons nous que les personnes de qualité prennent plaisir à aprester <pb n="521"/> les bons morceaux, ne mangeant point d’une fricassée de si bon appetit que quand ils l’ont faite, et que la pluspart portent le poivre blanc, et l’eschalotte dans la pochette, pour faire des sausses aux occasions où ils se treuvent . Tenez vous donc glorieux, chers freres et amis d’avoir un si noble mestier que vos Maistres le professent aussi bien que vous ? Sçachez que la cuisine où vous travaillez est l’apartement le plus necessaire du logis, tellement que si l’on parle de l’establissement d’une maison ou famille, l’on s’informe tousjours si la cuisine y est bien fondée ; Aussi sans cela l’on cesse de vivre et mesme l’on cesse d’estre. Apres l’Eloge de vostre profession, il est bien seant <pb n="522"/> que je vous en donne icy quelques regles, puis que vous m’en avez jugé capable, ayant desiré que je vous fisse quelques leçons. Soyez donc soigneux, mes freres bien aimez , de servir toute sorte de viandes en leur saison, afin que l’on les mange en leur bonté. Quelques fois pour obliger les curieux et les friands, vous tascherez mesme aux banquets solemnels, d’avancer le temps, en servant quelque volaille ou gibier qui à peine aura des os ; mais en ce qui est d’en vouloir faire manger en leur trop grande vieillesse, c’est ce qui n’est jamais permis ; pource que ce grand âge les endurcit, et en oste le bon goust ; et c’est pour bien dire que la vieillesse n’est plus propre à la joye des fe<pb n="523"/>stins. De plus, prenez garde aux choses qui doivent estre bien cuittes, et a celles qui le doivent estre moins, et les envoyez sur table avec temps et ordre, et que les services differens soient si bien mesurez, que l’un ne se fasse point attendre plus que l’autre. Je ne vous diray rien davantage pour cette premiere leçon qui n’est que l’Exorde des autres ; Voyez seulement à cette heure si j’ay dit quelque chose qui ait besoin d’explication.</p>
<p>Cependant que cét Orateur parloit ainsi, ceux qui estoient cachez dans la souspente, lesquels estoient assez capables d’entendre les termes, et les raisonnemens de sa belle harangue, y prirent un grand plaisir, et virent bien qu’il <pb n="524"/> se servoit tousjours de ses lieux communs tirez de divers endroits  ; et quelque chose qu’il dist contre les Medecins, Philosophes, et autres sçavans, qu’ils ne se devoient point formaliser des discours d’un tel homme. Les Auditeurs inferieurs estans fort satisfaits selon leur portée, il y en eut qui eurent la hardiesse de luy faire expliquer quelques-uns des mots qu’il avoit dits ; Ils luy firent mesme plusieurs demandes sur la diverse opinion que l’on avoit de la bonté de quelques fausses, et à sçavoir si quelques viandes tant chair que poisson, estoient meilleures boüillies que rosties, ou fricassées, que mises en paste. Ils en disputoient aussi entr’eux, chacun alleguant son opinion, et <pb n="525"/> Gastrimargue determinoit souvent ce qu’il en faloit croire, y adjoustant des raisons de Medecine et de Philosophie apliquées aussi plaisamment qu’il se pouvoit . Neophile qui escoutoit tout cecy avec Polyandre et Musigene, ne pouvoit moderer sa joye. A tous coups il se vouloit aller monstrer pour rire à son aise, sans Polyandre qui le retenoit. Enfin les capilotades estans faites et tirées de dessus le feu, elles furent mises sur la grande table, où le Sommelier avoit mis la nape et avoit aporté du pain et du vin de renfort  ; Le Cuisinier dit à Gastrimargue qu’ils estoient tres-contens de luy, et qu’il pouvoit venir manger en asseurance, dequoy il ne se fit pas prier deux fois, cette grande table luy semblant <pb n="526"/> alors meilleure que sa petite ; Estant descendu de sa tribune, il passa la jambe par dessus la grande selle de cuisine, plus alaigrement qu’un bon Escuyer ne monte à cheval. Il vouloit que le Cuisinier et le Sommelier se missent prez de luy, quoy qu’ils s’en excusassent, et ce fut alors que Neophile dit à Polyandre qu’il estoit temps de partir, s’ils vouloient estre du festin ; Qu’aussi bien Gastrimargue s’evertueroit davantage d’oresnavant à manger qu’à parler, et qu’il n’y avoit plus rien à entendre, si l’on ne l’alloit exciter au discours. Polyandre fut de cét avis et Musigene aussi, tellement qu’ils sortirent de la souspente, et estans venus à la cuisine, dont la porte n’estoit pas fermée entierement, <pb n="527"/> ils la pousserent tout d’un coup et entrerent. Le Cuisinier et le Sommelier s’estoient mis à table prez de Gastrimargue pour le contenter, mais dés qu’ils virent leur Maistre ils se leverent. Neophile faisant l’estonné de voir Gastrimargue en ce lieu, luy demanda quel repas il faisoit-là. Pour luy il ne laissa pas d’achever de manger la moitié d’une cuisse de lévraut qu’il avoit dedans sa bouche, et prenant encore un autre morceau il repartit, sans estre honteux ; Je n’apelleray point cecy ny un inpromptu ny un improviste , car il y a trop long-temps que je l’attens. Polyandre le voulant piquer par ses railleries, pour l’obliger dautant plus à jaser luy dit, vrayment il fait beau voir icy un Con<pb n="528"/>seiller de Rois, un Gouverneur d’Estats, un Directeur de Provinces, et distributeur de Justice, s’amuser à goinfrer avec des valets. Ne craignez-vous point d’engraisser vostre soutane de soye, et vostre long manteau, ou que quelque marmiton ne vous attache un torchon au derriere ? vous voulez faire le railleur, dit Gastrimargue, mais vous sçavez bien que l’on ne doit point hayr ce lieu, et que les viandes sont meilleures estant mangées de broc en bouche, comme l’on peut faire icy ; L’on ne blasma jamais personne de prendre les choses dans leur source et leur pureté. Si vous aviez oüy mesme ce que je vien de dire à la loüange de la cuisine vous croiriez plus que jamais <pb n="529"/> que c’est nostre plus aimable séjour. Maistre Gaspar prit la parole la dessus, et dit qu’il estoit vray que Gastrimargue avoit fait des merveilles sur ce sujet, et que j’amais si belle harangue n’avoit esté prononcée en ce lieu-là, ce que tous ceux qui y avoient esté presens confirmerent. Voila double faute pour un tel homme que Gastrimargue, dit Polyandre, de prescher dans une cuisine, et puis d’y manger. Ce que j’ay dit, reprit Gastrimargue, est apuyé des autoritez d’excellens escrivains, qui ont tous parlé aussi-bien que moy des bons morceaux, et de la maniere de les aprester, tesmoin Athenée et autres , et puis n’ay-je pas dit que c’est icy un extraordinaire  ? Si vous aviez jeusné jus<pb n="530"/>qu’à cette-heure comme moy, vous mangeriez non pas à la cuisine, mais dans l’auge des chevaux, s’il en estoit besoin. Vous parlez bien à vostre aise, venant du somptueux festin de la sœur d’Æsculan. Si j’avois esté averty de cette magnificence, vous m’y auriez eu pour confrere : Mais l’on m’avoit donné un advis trompeur et méchant ; que c’estoit ceans qu’il se faisoit aujourd’huy grande solemnité. Ce Poëte bourru qui se cache là derriere les autres, vous en diroit bien quelque chose. En disant ces paroles, il regarda Musigene d’un œil de travers, lequel s’avançant luy asseura qui luy avoit dit que c’estoit chez Camille, que l’on faisoit festin, et qu’il faloit qu’il eust mal entendu ; Ga<pb n="531"/>strimargue repartit, qu’il n’estoit ny fou ny yvre lors qu’il luy avoit dit cela, et enfin Musigene luy avoüa qu’il luy avoit dit en effet que l’on devoit disner chez Æsculan, parce qu’il l’avoit apris ainsi et qu’il le croyoit, si bien que luy mesme y avoit esté trompé ; estant venu là pour disner, et qu’il avoit attendu en vain avec une faim enragée, et que ce qu’il avoit dit au contraire, n’estoit que pour cacher sa honte. Gastrimargue repartit, que si cela estoit vray, il avoit esté puny tres-justement de son indiscretion ; Et alors Neophile dit qu’il les faloit faire boire ensemble, pour les accorder, et qu’il vouloit estre de l’escot. Il se mit à table avec Musigene et Polyandre, qui tasterent un peu des <pb n="532"/> ragousts de Gastrimargue, et burent tous à sa santé, en quoy il leur rendit le reciproque. Alors ce qu’il y avoit de reserve dans la maison parut. Pastez, jambons, saucissons, et fromages, furent aportez sur table, dont Gastrimargue fut ravy. Il n’y eut que luy qui mangea de tout, les autres ayans assez bien disné. Ils furent si long-temps à luy faire compagnie, beuvant quelquefois de petits coups pour n’estre point oisifs, et faisant des contes joyeux, tels que l’on a accoustumé d’en faire en desbauche, qu’ils y estoient encore à quatre heures sonnées, lors qu’Æsculan revenant, et oyant leurs brindes, les vint trouver-là, et s’estonna de cette desbauche de son fils et de Polyandre, veu qu’ils <pb n="533"/> ne venoient que de sortir de table. Polyandre luy dit que c’estoit pour tenir compagnie à Gastrimargue et luy conta en bref qu’un faux advis l’avoit obligé à disner si tard, ayant cru que le festin se fist là dedans ; Æsculan prenant cecy serieusement tesmoigna à Gastrimargue la fascherie qu’il en avoit, et luy dit qu’en recompense il luy vouloit faire bonne chere l’un des jours prochains, et qu’il ne seroit point trompé cette fois-là, pource qu’il l’en feroit avertir luy mesme un jour devant ; Gastrimargue le remercia de sa bonne volonté ; mais pourtant il n’estoit point bien aise que cet homme luy promit de l’envoyer prier de disner, d’autant qu’il pretendoit y venir assez souvent sans cela ; <pb n="534"/> Neantmoins ayant pris congé avec beaucoup d’humilité, il tesmoigna d’estre fort satisfait, et s’en alla chez un jeune Conseiller, qui demeuroit dans le voisinage, lequel sortant d’ordinaire fort tard les apresdinées pour ses visites, il esperoit qu’il le remeneroit chez luy en carrosse. Cependant Polyandre, Neophile et Musigene, monterent dans la chambre d’Æsculan, qui les fit aprocher du feu pour deviser avec luy ; Et comme leurs premiers discours furent de Gastrimargue, Polyandre asseura qu’il y avoit plus de nouvelles à en dire que chacun ne pensoit, et qu’il en avoit beaucoup apris le matin ; Que la passion d’amour avoit troublé quelque temps l’esprit <pb n="535"/> de cet homme, afin que la gourmandise ne l’occupast point entierement. Æsculan et son fils, et Musigene mesme, ayans grand desir de sçavoir cecy, Polyandre fut prié d’en faire le recit, ce qu’il accorda librement ; Et pource qu’Æsculan ne sçavoit rien de ce qu’il avoit dit le jour d’auparavant chez Aurelie, il en fit un raport sommaire, et en suite il continua ainsi.</p>
<p>AMOURS DE GASTRIMARGUE .</p>
<p>J’AY raconté les choses selon que je les ay aprises, mais pour estre mises l’une devant l’autre, cela n’y causera point de confusion. J’ay declaré pourquoy l’on n’avoit point veu <pb n="536"/> Gastrimargue ces jours passez aux lieux où il va manger d’ordinaire, puisque l’on le desiroit sçavoir : Maintenant il faut reprendre son histoire de plus haut, veu mesme que cela a du meslange avec ce que nous avons desja remarqué, et qu’au moins cela y peut donner de l’esclaircissement[.] Comme j’ay desja dit, Gastrimargue est homme qui sçachant que la Fortune est posée sur une roüe mobile et legere, croid qu’il n’est de rien tel que de chercher un bon cloud pour l’arrester . Il se representa il y a quelque-temps que dans les emplois que l’on luy donnoit, il y avoit presque autant à despencer qu’à gaigner, et que pour s’enrichir tout en un coup, il faloit de trois choses l’une, ou entrer dans <pb n="537"/> quelque bon party, ou obtenir des gratifications des Princes, ou espouser une femme riche. Pour ce qui est des partis, ils sont casuels  ; Neantmoins il n’en eust pas quité sa pretention pour beaucoup d’argent, allant disner d’ordinaire chez tant de gros Financiers, qui luy pouvoient dire où il faisoit bon , et puis de sa part , il s’estimoit capable de donner des advis au Conseil par son bel esprit, qui feroient passer le Perou en France. Quant aux Princes, il sçavoit qu’ils ne tirent guere une grande somme de leur bourse pour vous la donner à la fois, et qu’ils donnent plus facilement ce qui ne leur couste rien, qui sont les benefices, s’ils sont en leur pouvoir. Gastrimargue s’est <pb n="538"/> mesme tousjours butté à cette esperance, quoy qu’il pensast encore au mariage, pource qu’estant bon mesnager, en attendant qu’il soit marié, il a tousjours desiré que son celibat luy servist à quelque chose, et il croyoit aussi que s’il obtenoit quelque bon Prieuré, cela n’empescheroit pas les desseins de ses nopces, et qu’il ne devoit pas faire de difficulté de le prendre, d’autant que la femme que l’on luy donneroit, pourroit avoir quelque petit frere que l’on en revestiroit, et qu’en consideration de cecy la portion de son doüaire seroit plus grosse . Si cela est permis ou non, je m’en raporte à ce qui en est ; Mais il se disoit fondé en exemple ; Excuse qui n’estoit pas fort recevable ; Toute<pb n="539"/>fois comme l’on ne fait pas quelquefois tout le bien ny le mal que l’on veut faire ; pource qu’une femme luy sembla alors plus aisée à obtenir qu’un benefice, il pensa tout de bon à en chercher une. Or il arriva qu’il descouvrit sa pensée à Hermotin, qui est un homme qui aime fort à passer son temps, aux despens des folies d’autruy. Voyant l’humeur où estoit nostre Docteur, il luy asseura qu’il luy trouveroit une femme de telle sorte qu’il la voudroit, ou jeune et belle et peu riche ; ou d’aage, de beauté et de moiens mediocres, ou un peu vieille, un peu laide et tres-opulente ; Et mesme que le quartier où Gastrimargue logeoit estoit si peuplé, et qu’il y avoit tant de connois<pb n="540"/>sances, qu’il n’en sortiroit point pour luy trouver ce qu’il luy faudroit. Gastrimargue répondit que ce seroit une belle commodité, et en ce qui estoit du choix d’une Maistresse il dit, Que les Sages avoient ordonné qu’en toutes choses l’on s’arrestast à la mediocrité, et il ne manqua pas d’alleguer là dessus ce qui est dans quelques Autheurs, pour prouver que la voye du milieu est tousjours la plus asseurée . Ayant donc demandé une femme dont toutes les qualitez fussent mediocres, Hermotin luy repartit, qu’il en sçavoit plusieurs de chaque espece, et que de celle-cy y ayant des filles et des vefves, il faloit qu’il déclarast celles qu’il aimoit le mieux ; Gastrimargue qui estoit <pb n="541"/> quelquefois touché des beaux feux de Cyprine, dit qu’une fille luy plairoit d’avantage, tellement qu’Hermotin luy asseura qu’il luy pouvoit faire espouser une fille assez belle pour n’estre pas mise au rang des laides, mais qu’en ce qui estoit des biens, il estoit certain qu’elle en avoit plus que mediocrement, et que ce seroit une excellente affaire pour luy, si par son merite il pouvoit aspirer à son alliance estant aidé de son secours. C’estoit une Demoiselle apellée Chrysante, qui estoit desja d’un âge assez avancé, pour sçavoir ce qui luy estoit propre, ayant pres de trente huict ans ; Elle n’avoit manqué à estre mariée qu’à cause qu’elle n’avoit pas assez de bien pour trouver un party tel qu’elle <pb n="542"/> l’eust souhaité : Neantmoins comme elle estoit de bonne naissance Gastrimargue creut facilement qu’elle avoit aussi beaucoup de richesses, et sa personne luy plaisant l’ayant veuë quelque part, il n’estoit question que de sçavoir comment il viendroit à bout de sa recherche. Or cette superbe qui s’imaginoit de valoir tout un Royaume, et n’avoit jamais sçeu trouver d’homme à sa fantaisie, avoit eu de vray quelque agréement en jeunesse, et Hermotin l’ayant recherchée comme beaucoup d’autres, avoit aussi esté mesprisé, de sorte qu’il se disposoit à se mocquer d’elle, autant que de Gastrimargue, par un petit desir de vengeance, qui luy estoit resté dans l’esprit. Ayant donc esté chez la <pb n="543"/> mere femme tres-credule, il luy fit croire qu’il se presentoit un bon party pour Chrysante, qu’il luy ameneroit, dont elle fut fort satisfaite, et possible cette vieille en dit-elle apres un mot à sa fille. D’un autre costé Hermotin vint raporter sa diligence à Gastrimargue, et pour luy aprendre à faire reüssir sa poursuite, il luy fit croire que comme Chrysante estoit née dans l’opulence, elle vouloit continuer d’y vivre, et s’il vouloit s’en faire aimer, il devoit luy faire connoistre qu’il estoit homme liberal et magnifique, et qu’il luy permettroit de faire telle despense qu’elle voudroit, et d’estre tousjours des plus braves et qu’elle auroit aussi la bourse en maniment ; Dautant que si elle remar<pb n="544"/>quoit quelque avarice en luy, elle ne voudroit point se lier avec un homme qui s’empareroit de son bien, pour luy en oster la jouyssance ; Et en effet, c’estoit bien là l’humeur de cette fille. Gastrimargue dit que s’il ne tenoit qu’à cela, il pouvoit desja crier victoire, qu’il avoit l’humeur assez portée à la magnificence, et que d’ailleurs il feroit croire à Chrysante que de sa part il avoit dequoy y fournir. Hermotin repartit que cela alloit donc le mieux du monde ; Il luy promit de le mener chez Chrysante apres luy avoir asseuré qu’il avoit desja parlé de luy à la mere et à la fille, et qu’elles ne desaprouvoient point sa recherche : Voila donc nostre amoureux introduit chez sa mai<pb n="545"/>stresse, avec sa soutanne de soye et son long manteau, en qualité de Conseiller ou de President. Dés l’entrée les valets et les servantes s’efforcerent de le voir, les uns au travers des vitres de la cuisine, quoy que fort sales, et les autres par les cages de la despense, car ayant esté avertis que c’estoit un Amant pour la fille de la maison. Ils en estoient tous resjoüis, pource qu’il y avoit si long-temps que personne ne s’estoit avisé de la rechercher, que c’estoit chose toute nouvelle. Il y en eut mesme qui de joye qu’ils en eurent, dirent assez haut que c’estoit le serviteur de Mademoiselle Chrysante, et Gastrimargue l’ayant oüy en fut tout glorifié. Je ne sçay si à l’entrée de la chambre ses reveren<pb n="546"/>ces furent collegiales ou senatoriales, mais quoy que ce fust Drogune mere de Chrysante, le receut de bonne sorte, venant sous la conduite d’Hermotin qu’elle estimoit fort. Toutesfois l’entretien de cette vieille n’estant pas ce qu’il cherchoit, il donnoit peu d’attention à ce qu’elle disoit, et ne luy respondoit que par un oüy ou un voire. Chrysante sortit bien-tost d’une autre chambre, et l’ayant saluée, comme elle eust pris place un peu loing, cét amoureux fut si touché de l’effort de sa passion, que sans plus songer à ce que la mere de sa Maistresse luy disoit, il se glissa petit à petit sur les chaires, tant qu’il se trouva pres d’elle. Drogune ayant veu cette plaisante action, luy dit en <pb n="547"/> sousriant, qu’elle voyoit bien qu’il cherchoit la jeunesse ! Hà Madame, repartit-il, j’ay oüy conter des miracles de l’esprit de cette Demoiselle ; Et alors Drogune luy laissant entretenir sa fille se tourna devers Hermotin, Gastrimargue à son advis estant au centre de sa felicité, se resolut de bien employer le temps, et commença de parler en ces beaux termes estudiez. La Renommée qui a tant d’oreilles et d’yeux, et qui a aussi tant de bouches , ayant oüy et veu vos perfections, n’a pas manqué de les publier par toute la capacité de l’univers, et moy qui suis un scrutateur diligent de toutes raretez en estant deuëment averty, je n’ay rien souhaité avec plus de ferveur <pb n="548"/> que d’estre l’un de vos adorateurs plus devots, et de vos plus diligens serviteurs : Chrysante qui en avoit bien veu d’autres, et qui se mocquoit quelquefois des meilleures choses que l’on luy disoit, luy respondit, Gardez les adorations pour les Deesses , Monsieur, et en ce qui est d’estre au nombre de mes serviteurs, il ne faut pas tant de gens pour me servir ; La plus part du temps je me sers moy mesme, pour n’avoir point la peine de commander à personne. Vous pouvez commander à chacun et à moy particulierement, dit Gastrimargue, et si vous voulez me permettre que j’entre dans ce glorieux service, il n’y a chose au monde que vous ne puissiez esperer ; J’employeray ma <pb n="549"/> peine, mes soins et mes facultez pour vous faire obtenir tout ce que vous souhaitterez ; Que si j’estois si heureux que d’estre joint à une si excellente personne, par les sacrez nœuds d’Hymenée, je croy que les Imperatrices vous porteroient envie.</p>
<p>Comme il estoit chaud amoureux, et ne pouvoit desguiser ses poursuites, il voulut incontinent entrer en matiere. Si les destins, continua-t’il, m’avoient procuré un si haut sort que d’estre vostre aspirant , et mesme prest d’estre accepté, il n’y a point de profusion que je ne fisse pour vous rendre contente. Voudriez-vous avoir des robbes, toutes les estoffes de la ruë aux Fers , seroient icy apportées en un clin d’œil sur des <pb n="550"/> chariots pour vous les faire choisir ; Voudriez-vous changer de rubans, tout le Palais en seroit desgarny pour vous ; Voudriez-vous des passements à des collets, chemises ou mouchoirs, je vous accablerois de poinct de Gennes  et de poinct coupé ; L’on en verroit icy à monceaux, tant que l’abondance vous lasseroit, et vous le feroit distribuer à vos gens ; Aussi ferois-je inventer quelque nouvelle mode pour vous, que l’on appelleroit du poinct de Chrysante, ou du poinct de Gastrimargue, ou bien il n’y a plus de Pallas et de Deesse des artifices au monde ; et tout ce que les plus curieuses femmes de Paris achetent si cher maintenant, au prix de ce que vous auriez, ne se<pb n="551"/>roit plus propre que pour les chambrieres de village. Apres cecy toutes les gentillesses et curiositez de la Foire Sainct Germain vous seroient reservées, et aussi-tost que vous auriez fait là vostre promenade, je ferois fermer toutes les boutiques, et les Marchands diroient, Tout ce qui est icy est vendu : Gastrimargue a tout acheté pour sa chere Chrysante ; En vouliez-vous davantage ? Mademoiselle ; Vous n’avez qu’à le declarer ; Pour moy je confesse que je suis au bout de mon rollet.</p>
<p>Gastrimargue ayant debité ces magnifiques promesses, sembloit avoir esté à l’escholle d’un certain Alchymiste, qui nous a apris une fois qu’il faloit faire de semblables <pb n="552"/> despences pour meriter l’amour des Dames. Il est vray qu’avec cela il promettoit d’enseigner le moyen de faire de l’or afin d’y pouvoir fournir. Chrysante qui ne sçavoit si Gastrimargue se mocquoit ou s’il parloit tout de bon, ne pouvoit pourtant s’empescher de ressentir en son cœur des mouvemens qui la faisoient plaire en ses propositions, tellement qu’elle en fut plus hardie à manifester ses propres pensées. Vrayment, luy dit-elle, il faut que je vous avoüe que l’on me feroit plaisir de me traiter magnifiquement comme vous avez proposé. Je croy que vous sçavez quelque chose de mon humeur ; Je ne voudrois guere porter une robe plus de huict ou neuf jours, <pb n="553"/> et je desirerois changer d’emmeublemens tous les mois ; et pour ce qui est des collets, rubans, gans, et autres petites choses necessaires, ou d’ornement, c’est assez à mon advis de les porter un jour seulement, et de les donner apres à ses Demoiselles et femmes de chambre.</p>
<p>Gastrimargue fut surpris alors d’entendre qu’elle estoit effectivement de l’humeur dépensiere dont il avoit ouy parler, car s’il n’avoit pas envie d’executer les propositions de sa magnificence, quant à elle son intention suivoit ses paroles, et il n’y avoit que le manque de pouvoir qui s’y opposast : Neantmoins continuant le mesme langage, il luy dit, que comme elle avoit une mine de Reyne, elle en <pb n="554"/> avoit aussi les pensées, et qu’il s’efforceroit tousjours de s’accorder à ses sentimens, et de les effectuer.</p>
<p>Ayant pris congé en suitte de cette premiere conference, Hermotin sçeut depuis de Chrysante tout ce qu’il luy avoit dit, et pour esprouver la liberalité de Gastrimargue, il se donna le plaisir de faire acroire à plus de trente Marchands, que cét homme se marioit, et qu’il desiroit qu’ils lui portassent de ce qu’ils avoient de plus beau en leurs boutiques. Les uns luy aportoient du tabis, les autres du satin, les autres des tentures de tapisserie ; Mais il les renvoyoit tous, disant qu’il n’estoit pas encore si avancé dans son mariage, et qu’il les iroit bien chercher <pb n="555"/> lors qu’il auroit affaire d’eux. Quelques-uns le querelloient de ce que l’on leur avoit donné la peine de venir inutilement, et vouloient qu’il payast leur voyage, les autres luy vouloient presque faire acheter quelque chose par force : Mais les gantiers, les parfumeurs, et les merciers furent plus importuns que cela, abordans chez luy si frequemment, mesme en venant plusieurs de pareille vacation, que son valet ne pouvoit suffire à leur ouvrir, et ils luy voulurent persuader aussi qu’encore qu’il ne fust ny fiancé ny accordé, il ne laissoit pas d’avoir besoin de leurs marchandises, tant pour soy que pour en faire present à sa chere Maistresse, ou aux gens de sa maison. Il vint mesme chez <pb n="556"/> luy quantité de ces porteurs de balles, que l’on apelle ramonneurs, qui vendent de toute sorte de gentillesses, lesquels malgré qu’il en eust estalloient toutes leurs babioles dans sa chambre, afin de luy faire envie. La persecution de tous ces gens-là fut si grande envers luy, l’espace de quatre jours, depuis sept heures du matin jusqu’à midy, qu’il se delibera de les esviter en sortant dés les quatre ou cinq heures du matin, ce qu’il fit doresnavant, apres avoir pourtant esté contraint de prendre quelques-unes de leurs merceries, dont il fit monstre à Hermotin, afin qu’il en fist le recit à Chrysante, et luy dist, qu’il les avoit achetées pour elle ; Mais à peine Hermotin voulut-il regar<pb n="557"/>der cela, disant que cela n’estoit pas digne d’estre presenté à une telle fille, et qu’il devoit s’aprester à aller au premier jour chez les Orfevres et les joüailliers luy acheter des perles et des diamans, des monstres et des boistes de portrait de la plus haute valeur. Gastrimargue repartit que cela ne se devoit point faire qu’il n’y eust quelque chose de conclu entre eux, et Hermotin luy dit, que s’il en vouloit bien-tost venir là, il faloit donc gouverner les parens de cette Demoiselle qui n’ayans pas grand bien eussent souhaité qu’elle ne se fust jamais mariée afin d’estre ses heritiers, et que s’il vouloit se disposer à leur faire festin, il luy en ameneroit une demy-douzaine de ses plus proches. Gastrimar<pb n="558"/>gue n’osoit refuser cecy, pource qu’il croyoit qu’il y alloit de sa fortune. Ce luy estoit pourtant une chose fort extraordinaire, et à laquelle il n’estoit aucunement accoustumé de faire ainsi manger les autres à ses despens, veu qu’il ne s’estoit instruit qu’à aller manger chez autruy. Toutesfois il falut faire ce que Hermotin luy conseilloit, estant le chef de ses entreprises ; Il fit mesme son marché avec luy chez un Traitteur ; Car chez luy il n’y avoit ny vaisselle ny linge, ne s’y faisant que des repas fort maigres. Le gentil Hermotin fut ravy d’avoir reduit là cét homme, que de faire que l’on pust manger une fois à ses despens, non seulement parce que cela estoit fort rare, <pb n="559"/> mais d’autant que depuis qu’il parloit de son mariage, il ne cessoit de venir disner chez luy pour ne le point abandonner, ce qui l’importunoit tellement quelquefois, qu’il pretendoit en avoir sa revanche. Lors que le jour du festin fut venu, il assembla des gens capables de bien faire. Il avoit invité quelques goinfres de ses amis, qu’il disoit parens de Chrysante, mais Gastrimargue ne s’estonna point de leurs hableries ; Il s’imagina que de quelque façon que ce fust, il feroit que son argent seroit bien employé, et qu’il mangeroit tant luy seul, qu’il pourroit faire present à Chrysante d’un mary bien en poinct, afin qu’elle n’eust qu’à l’entretenir. Il mangea donc et <pb n="560"/> beut autant que quatre autres ; Ce qui luy incitoit davantage, c’est que l’on parloit incessamment de cette Demoiselle, à la santé de laquelle on beut plusieurs fois, tous ces gens cy l’apellans les uns leur cousine, et les autres leur niepce ; Et la familiarité devint si grande entre eux, et Gastrimargue, que croyant bien avoir gagné leur bienveillance, il estoit d’autant plus consolé des frais qu’il faisoit : Mais pour changer ses plaisirs en douleur, Hermotin l’ayant tiré à part, luy dit, Sçavez vous ce qu’il y a encore à faire icy ? Vous les tenez tous dans vostre main ; Ils signeront alaigrement le contract, mais pource qu’ils vous voyent si vigoureux, ils ne doutent point que dans quinze jours leur cousine ne se <pb n="561"/> trouve grosse, et leur fâche de perdre l’esperance qu’ils avoient de son heredité, C’est pourquoy il faudra que vous donniez aux uns deux cens pistolles, et aux autres cent pour les consoler, et vous ne sçauriez vous en deffendre, car ils vous mettent le marché à la main : Il y a le Lieutenant General d’une bonne ville, pour qui ils vont presentement arrester cette affaire, si elle ne se fait pour vous. Gastrimargue estant attaqué si vivement et de si pres, ne sçeut faire autre chose que de prier Hermotin, d’obtenir quelque petit delay pour penser à cela, et leur aprester la somme qu’ils demandoient, ce qu’il luy promit enfin, et ils se separerent tous grands amys : Mais cét esveillé le vint revoir dés le lendemain ma<pb n="562"/>tin, et luy dit, que comme il faloit songer sur toutes choses à la partie principale dont il se devoit conserver l’affection, il s’estoit avisé de retourner chez Chrysante, le soir precedant, Qu’elle estoit de vray fort contente des propositions qu’il luy avoit faites, mais qu’elle s’estonnoit neantmoins de ce qu’il avoit oublié de luy parler de la grandeur de son logement, et du nombre de carrosses et de chevaux qu’il luy donneroit. Qu’elle vouloit estre logée dans un Hostel où il y eust cour à tourner carrosses, et grands apartemens separez pour le Maistre et la Maistresse, cour des escuries, et cour des cuisines et logement pour les Officiers ; Qu’il faloit avoir carrosse de Monsieur, carrosse de Madame ; <pb n="563"/> Carrosse de parade et carrosse de campagne, avec quantité de chevaux, cochers et palefreniers ; Que les petites Dames de Paris croyoient mesme que l’on se mocqueroit d’elles, si elles n’avoient qu’un Laquais pour porter leur quarreau et leur queüe tout ensemble ; Qu’il en faloit avoir deux au moins pour cét office, et y en adjouster un pour porter le sac, où l’on met les livres à prier Dieu ; Et quand à Gastrimargue, sa condition voulant aussi qu’il se fist porter sa queuë, qu’il luy faloit encore d’autres Laquais pour sa suite. Nous ne romprons pas pour si peu de chose, que tout ce que vous dites, reprit Gastrimargue, j’espere que quand ma fortune sera en son ascendant, ce qui sera bien <pb n="564"/> tost, si mes augures ne me trompent, j’auray dequoy fournir à toutes ces bonbances ; Je ne demande pas mieux que d’avoir de beaux logemens, de grands carrosses et quantité de valets ; Qui est-ce qui n’aimeroit cela ? et en ce qui est de tous ces portemens de sacs et de queuës, je n’y contredits point, puisque les femmes mettent là le point d’honneur. Pour moy je vous confesse que je ne me suis point fait encore porter la queuë, mais à la fin il faudra bien imiter les autres, puis qu’il y en a de moindres que moy qui le font.</p>
<p>Ainsi cét amoureux s’accordoit librement à tout ce que l’on desiroit, se fondant sur ses belles esperances. Hermotin ayant sçeu <pb n="565"/> sa resolution, le quita aussi-tost et revenant quelques momens apres, il feignit d’avoir esté chez Chrysante, et luy vint dire en haste, Sçavez vous ce qu’il y a, vostre Maistresse dit qu’elle a quantité de visites à rendre, et qu’elle ne peut se passer de carrosse, et que vous luy en envoyez un incontinent  : Vous avez peu voir que celuy de la bonne femme est eschoüé sous un hangard de la cour de sa maison, ou il est pourry de vieillesse, et ne sert plus qu’à nicher les poules : Il ne faut pas manquer d’assister Chrysante dans ce besoin. Que feray-je à cela ? dit Gastrimargue, vous sçavez que je n’ay point de carrosse, et que d’en emprunter, cela est souvent incommode <pb n="566"/> pource que l’on ne les a que pour quelques heures ; Et d’ailleurs je ne me suis point encore acquis la familiarité de gens, jusques à leur en emprunter.</p>
<p>En cecy il disoit tres-vray, car il n’avoit jamais pensé à gagner les affections des hommes riches, qu’afin qu’ils le souffrissent à leur table, et il craignoit possible que s’il en importunoit quelqu’un de son carrosse, cela nuisist d’autre-part à son ventre, pource qu’il y a des gens qui n’ayment pas à multiplier leurs faveurs. En ce qui estoit de prendre un carrosse de loüage, il ne le proposa que par mespris, sçachant que cela seroit indigne de luy et de Chrysante. Enfin pour contenter Hermotin de quelque chose, il <pb n="567"/> luy dit brusquement, comme s’estant avisé d’une bonne affaire ; Ne songeons point à emprunter, cela est trop bas ; Je me puis passer d’autruy[.] Dites seulement à Chrysante qu’elle ait patience jusques à trois ou quatre jours, et que ce terme venu, dés que l’Aurore aux doigts de roses aura ouvert les portes d’Orient, je luy envoie un char plus beau que celuy du Soleil, tout brillant d’or et d’azur, et dont les chevaux couverts de flammes, la bouche et les nazeaux ouverts, ronfleront la lumiere du monde. Hermotin voyoit bien que c’estoit là une proposition Poëtique, qui n’estoit bonne que pour faire à quelque Deesse du grand Olympe  : Neantmoins il repartit qu’il alloit <pb n="568"/> voir si Chrysante s’en contenteroit, car cette Demoiselle estant logée au destour de la ruë prochaine, il n’y avoit pas loin à aller, mais revenant sur ses pas, il dit qu’elle ne faisoit que se mocquer de tout ce qu’il luy avoit proposé et qu’elle disoit que ce n’estoit que des deffaites, et qu’elle vouloit avoir tout presentement un carrosse des plus à la mode, non pas un de ces chariots pleins de lumiere et de feux d’artifice, qui n’estoient propres que pour des feux de la Sainct Jean et des Carrouzels.</p>
<p>Gastrimargue voyant toutes ces surcharges de demandes, se desgousta un peu de Chrysante, comme d’une fille importune, et dit à Hermotin : Me voulez-vous <pb n="569"/> obliger cher amy, acquitez vous de la promesse que vous m’avez faite de me donner le choix d’une femme ; Faites m’en voir quelqu’une d’un autre genre ; Nous retournerons tousjours à Chrysante quand nous voudrons : Puis qu’il y a si long temps qu’elle attend, elle attendra bien encore. Hermotin ne demanda pas mieux que d’avoir ce nouveau divertissement : Il luy dit, Puisque les filles trop opulentes vous importunent à cause des grandes avances qu’il faut faire pour y parvenir, voyons en une, non pas qui soit pauvre, car ce mariage vous incommoderoit, mais qui n’estant riche que mediocrement, le soit moins que vous qui l’estes dans l’excez, et qu’en recompen<pb n="570"/>se [elle, ajouter ? Volucre] ayt une beauté au degré superlatif ; Gastrimargue n’eust garde de refuser ce qu’Hermotin luy offroit, croyant que la veuë d’une belle fille ne luy pourroit estre qu’agreable. Hermotin qui connoissoit toutes celles de Paris, que l’on visitoit facilement, luy monstra l’une des plus belles du quartier, comme elle passoit par la ruë, luy asseurant qu’il le meneroit chez elle quand il voudroit. Cette fille estoit Callire, qui ayant eu plusieurs amans n’en avoit sçeu encore retenir aucun ; Pource que de vray son bien ny sa condition n’estoient pas esgaux à sa beauté. Toutesfois Hermotin soustenoit qu’elle estoit assez riche, et Gastrimargue la trouvant avec cecy de tant <pb n="571"/> de merite, l’estimoit estre le plus digne objet que sa bonne fortune luy pust offrir. Ce qui l’attiroit davantage, c’est qu’il ne la croyoit point despenciere comme Chrysante, pource qu’il avoit oüy dire que la maison de son pere estoit gouvernée assez frugalement. Y ayant aussi esté mené par son introducteur, il y trouva tout fort modeste, pour ne point dire fort pietre, et il ne remarquoit pas que la pauvreté en estoit cause. La fille du logis luy sembloit mesme d’une humeur gaye et traitable, avec laquelle il se pourroit accommoder. Mais il est vray qu’elle passoit quelquefois dans l’extremité : D’ailleurs Hermotin luy ayant dit auparavant quel <pb n="572"/> homme estoit Gastrimargue, il luy sembloit bien qu’elle ne devoit penser qu’à en prendre son divertissement, ce party n’estant pas fort avantageux pour elle. Lors qu’il fut dans sa chambre elle se contraignit peu pour luy ; Elle ne faisoit que sauter, danser, chanter, et rire, et comme un Maistre luy vint faire repeter ses danses, elle voulut prendre nostre Docteur par la main à un bransle, dont il se deffendit neantmoins d’abord, disant qu’il n’estoit pas decent de danser avec l’habit Senatorial ; Mais Hermotin l’y excitant, il fut contraint enfin de faire quelques pas assez mal reiglez et hors de cadence : Callire luy dit qu’elle envoyeroit son Maistre chez luy, et qu’il faloit <pb n="573"/> qu’un jeune homme à marier comme il estoit sçeust danser. Apres parlant de sa gayeté naturelle, elle dit qu’elle ne souhaittoit d’estre mariée, que pour avoir plus de liberté avec un mary qu’aupres de son pere, qui estoit vieil et melancholique, et que lors qu’elle auroit un mary, l’on pouvoit s’asseurer qu’il luy prendroit quelquefois envie à l’issuë de table, de le faire desguiser tantost en Jodelet, tantost en Gautier Garguille, pour joüer des farces avec elle  ; Que s’il n’estoit point d’humeur à cela, il ne faudroit point qu’il trouvast mauvais si elle cherchoit compagnie ailleurs ; Qu’aussi bien estoit-ce une chose assez ennuyeuse de ne voir tousjours qu’un seul hom<pb n="574"/>me devant ses yeux ; Qu’elle croyoit que c’estoit pour ce sujet, que la pluspart des femmes d’esprit aymoient tant le cours et la promenade de Luxembourg ou des Tuilleries, estans bien aises de voir là tous les jours des hommes nouveaux ; Que l’on se moquoit aussi de celles qui estoient si badines, d’aller en ces lieux là avec leurs maris ou leurs freres ; Que d’aller ainsi en famille, il n’y avoit rien de si bourgeois que cela, et que c’estoit estre encore des bonnes gens du temps passé ; Qu’estant en une telle compagnie, cela congedioit les galands de plus de trois lieuës, et que par ce moyen l’on n’avoit aucune part aux gentillesses du Monde.</p>
<p><pb n="575"/> Gastrimargue fut estonné d’ouyr ce raffinement de coquetterie, mais il le put estre encore davantage, lors qu’Hermotin ayant dit qu’il y avoit des gens d’affaires ou d’estude, qui ne se soucioient point où alloient leurs femmes, cependant qu’ils travailloient ; Callire prenant la parole aussi-tost, dit, Mon Dieu ne parlons point de ces gens d’estude ; Le plus souvent ils ont tant d’envie de faire les sages, qu’ils en deviennent fous . Leur humeur est bigearre et melancholique, et leurs entretiens sont extravagans et ennuieux. Je disnois l’autre jour chez une de mes parentes qui en a espousé un, lequel ouvrant un pasté rond, plein de beatilles, nous vouloit faire des leçons dessus, disant que c’estoit la figure <pb n="576"/> du Monde ; Qu’un gros jaune d’œuf tout entier qui estoit au milieu, estoit le Soleil, et que d’autres moindres coupez par moitié ou en quartier, estoient les planettes  ; Que les champignons et les palais de bœuf estoient des Astres opaques, qui n’avoient point de lumiere d’eux mesme, et en empruntoient d’autruy, et que les crestes de coq estoient des Comettes cheveluës  ; Sur quoy il adjoustoit beaucoup d’autres beaux raisonnemens, lesquels voulant faire entendre à sa femme, il leva les yeux devers elle, afin de la mieux exciter à prendre garde à ce qu’il disoit, mais cependant je pris mon temps, et en trois coups de cueiller, j’emportai le Soleil et les Astres, et je mis sa <pb n="577"/> Philosophie en deffaut. Il meritoit bien que l’on se moquast de luy en cette sorte de nous entretenir de discours si peu propres à la table, ny mesme pour nous, mais en tout autre lieu et avec qui que ce soit, il n’en a pas qui conviennent mieux. Une autre grande incommodité que l’on a avec ces Messieurs là, c’est qu’ils ne considerent point que le lict est fait pour autre chose que pour estudier ; Ils veulent avoir toute la nuict la chandelle allumée aupres d’eux pour lire ou escrire ; Et quatre ou cinq heures apres leur sommeil, le tymbre esclattant d’un resveille-matin vous vient donner dans les oreilles, et Monsieur allant estudier dans son cabinet, laisse-là une pauvre femme <pb n="578"/> toute morfonduë. Je ne sçay à quoy vous pensez ma cousine, dit alors Hermotin, car il apelloit ainsi Callire, est ce que vous en voulez à Monsieur Gastrimargue, qui est homme de robbe et d’estude ? Tu me connois bien mal, reprit Callire ; Ne sçais-tu pas que je jette tousjours mes traicts à l’avanture ? ils blesseront qui ils pourront. Vous nous faites tort à tous deux, dit Gastrimargue, en se tournant vers Hermotin, Mademoiselle est trop judicieuse pour estre trompée en moy, et vous devez sçavoir aussi que je ne suis point de ceux qui lisent dans leur lict, ou qui emploient le temps qu’ils ont à y estre, à autre chose qu’à ce à quoy il est destiné ; et que l’on ne doit point dire mes<pb n="579"/>me que je me retire dans un cabinet pour y vaquer à l’estude, puis que j’en sçay assez pour ne plus estudier, et que j’en suis venu à tel poinct, que tout ce que je fay n’est que pour aprester à estudier à quantité de gens qui languissent apres mes ouvrages : Mais sans passer plus outre, Mademoiselle, continua-t’il, disons un peu pourquoy vous tesmoignez generalement de l’aversion pour tous les hommes de lettres, sans faire exception de ceux qui ne vivent pas comme les autres. Je veux bien passer pour estre de cette profession ; Mais chacun sçait que je m’en acquite d’une maniere toute glorieuse et extraordinaire. Sçavez-vous bien que si jamais mortel a peu pretendre <pb n="580"/> aux dons immortels , c’est moy qui en ay l’audace ? Je n’ay pas seulement le pouvoir de vous rendre Reyne, mais de vous faire Deesse, Les Venus, les Pallas, et les Junons ne le sont pas à meilleur tiltre que vous le serez ; Elles seroient demeurées dans l’oubly sans Hesiode, Homere et Ouide qui n’en sçavoient pas plus que moy . Vous penseriez donc, dit Callire, me rendre une Reine ou Deesse de papier, et puis s’il venoit à point  l’on me feroit servir de simarre aux anchois, ou d’envelope au pain d’espice, et la meilleure fortune qui me demeureroit, seroit d’estre une Reyne de carte . Expliquez mes propos plus favorablement, parfaite Callire, reprit Gastrimargue, bien que ce que je diray de vous s’escrive en <pb n="581"/> papier, cela sera plus durable que le marbre, et les bronzes  ; sçachez aussi que non seulement je puis composer des livres, entiers à vostre loüange, mais que je vous puis dédier tous mes ouvrages en general par des epistres solemnelles, et croyez que c’est une grande gloire de recevoir de telles dedicaces, d’un homme qui en a mesme receu en personne, comme en effet plusieurs m’ont dédie des livres qui pour estre petits n’en valent pas moins ; et si vous sçavez ce que c’est des Chalcographes ou Graveurs en cuivre et en taille douce, il y en a eu qui m’ont dedié leurs plus belles figures, et mesmes quelques-unes de celles que l’on met au dessus des Ephemerides, ou Diaires annuels, vulgairement apellez <pb n="582"/> Almanachs . Vrayement, dit Callire, tout cela aporte bien dequoy disner : Je ne me repais guere de ces balivernes : L’honneur ne doit point estre mesprisé, dit Gastrimargue, principalement quand il est accompagné de la bonne fortune et de l’utilité. Je vous asseure que si une Demoiselle de merite comme vous, acceptoit mon alliance, elle ne manqueroit d’aucune des felicitez et des commoditez de la vie.</p>
<p>Callire voyant qu’il découvroit ainsi ce qu’il pensoit, commença de parler aussi plus ouvertement. Je voy bien, dit-elle, que vous estes plus accommodant que beaucoup d’autres : Si j’avois un tel mary que vous, je le laisserois vivre à sa mode, pourveu qu’il me laissast vivre à la mienne. Je ne suis pas si ter<pb n="583"/>rible comme l’on me fait. L’on sçait bien comment j’ay accoustumé de vivre à plus de trois ruës d’icy, et qu’estant assez bonne fille je puis devenir bonne femme. Je vous diray librement ma petite humeur, dont j’ay desja declaré une partie. Si je reçois visite de quelque galand de Cour ou de ville, qui semble estre contraint devant un mary, j’enten que si le mien se trouve dans la chambre, il s’eclipse incontinent, sans avoir la curiosité de me demander à son retour, qui est celuy qui m’a  visitée ; Car ces enquestes lassent à la fin, et l’on auroit beau dire le nom de ceux qui pour nous avoir veuës une fois à la porte ou à la promenade, ou à quelque assemblée prennent apres la hardiesse <pb n="584"/> de nous visiter, veu mesme que ceux que les femmes d’esprit connoissent en ameinent souvent chez elles d’autres inconus. Si je suis tard en ville, soit le jour soit la nuict, je ne preten point non-plus qu’un mary en gronde, ou qu’il s’informe si je viens d’un Balet ou d’une Comedie, ou de quelque autre lieu ; Toutes ces demandes ne font que témoigner des méfiances de l’honnesteté d’une femme, lesquelles seroient injustes envers une personne, qui vit comme moy ; Bref le mary que j’auray se gardera, s’il lui plaist, d’avoir quelque ombrage de ceux à qui je parleray et que je frequenteray, car à quoy bon tous ces soupçons, puisque celles qui ne sont pas nées au mal n’en font jamais, et que si elles en veulent <pb n="585"/> faire, toutes les précautions du monde ne les en sçauroient empescher. Or je ne dy point tout cecy pour vous en particulier, Monsieur, continua-t’elle en se retournant vers Gastrimargue, car tout ce que l’on propose ne se fait pas ; Mais c’est afin que si vous ou autre, vous avez neantmoins quelque pensée pour moy, vous consideriez si vos inclinations pourront simbolizer aux miennes, de mesme que je pretens d’esprouver aussi les vostres[.]</p>
<p>Callire ayant dit cecy, Hermotin luy repartit, qu’elle parloit fort à propos, et Gastrimargue la voyant si bien deffenduë ne luy osa contredire[.] Si son humeur le desgoustoit d’un costé, sa beauté l’attiroit de l’autre ; Il ne croioit <pb n="586"/> pas avoir jamais veu d’objet qui eust plus de charmes, et ayant peine à s’en deffaire, il pensa que tous ces discours si libres n’estoient possible que des boutades de sa gayeté, et que lors qu’il l’auroit entretenuë à part et serieusement, il la trouveroit toute autre : C’est pourquoy il la voulut visiter seul et de son chef, l’en ayant auparavant fait avertir. Il mit donc un jour ses plus beaux habits, il se fit relever la moustache, et gauffrer ses cheveux à l’antique Gauloise , et les fit poudrer apres, sçachant qu’il se faut faire beau pour aller voir les belles. Entrant chez Callire, dés qu’il fut dans la cour, il mit le chapeau en main, tant pour monstrer sa belle teste, que pour saluer une soüillon de cuisine, qui <pb n="587"/> paroissoit au bas de l’escallier ; Il avoit monté les degrez du perron avec allegresse pour luy demander si sa Maistresse estoit au logis, lors qu’une autre fille qui venoit de savonner du linge, s’estant mise à une fenestre d’au dessus, luy jetta sur la teste plein une terrine d’eau de savon, soit qu’elle le fist expres ou par mesgarde. Toute sa belle perruque en fust gastée, et ses habits aussi, qui furent tous couverts d’escume blanche. Il demanda une serviette pour se nettoyer, mais la servante qui avoit paru s’en alla toute surprise, et ne revint point, d’autant qu’elle estoit possible trop peu resoluë pour luy faire des excuses de ce desastre, quoy qu’il ne vinst point de sa part. Son reconfort fut d’entrer dans une salle <pb n="588"/> basse, garnie de deux ou trois sieges de bois, et s’il y eust eu de la tapisserie, elle eust servy à nettoyer ce mal-heureux amant. S’estant frotté avec son mouchoir le mieux qu’il pust, il luy vint une pensée de s’en aller, non seulement parce qu’il estoit en mauvais équipage pour voir sa Maistresse, mais parce que d’abord l’ayant demandée, il n’en recevoit aucune response. Toutesfois son amour le fit passer par dessus toutes ces considerations ; voyant mesme que ses habits commençoient à seicher. Il ne vouloit point differer à une autre fois une visite qu’il pouvoit faire à l’heure mesme, et à laquelle il s’estoit preparé tant d’habit que de discours. Ayant oüy marcher aux chambres hautes, il pensoit <pb n="589"/> que Callire y estoit, et pour esprouver quelle seroit sa fortune il monta jusques à la premiere chambre, mais il n’y trouva personne, et entendit parler seulement dans une autre petite, qui estoit sur les aisles. Il ne passa point plus outre, tantost se reposant et tantost se promenant, et ce qui le faschoit le plus, c’est qu’il n’y avoit point là de feu pour achever de se seicher et se réchauffer. Une jeune fille sortit de la petite chambre à laquelle il dit encore qu’il demandoit Callire ; Elle luy promit de l’en avertir, et revenant apres elle luy dit que Callire le suplioit de se donner un moment de patience, pource qu’elle estoit en une compagnie qu’elle avoit peine à quiter. Le voyla donc alors engagé à attendre par <pb n="590"/> bien-seance, quand mesme il ne l’eust pas voulu, et pource qu’il entendoit rire et chanter dans cette autre chambre, il eust la curiosité d’ouvrir la fenestre de la chambre où il estoit, pour s’y apuier comme en resvant, afin de voir s’il distingueroit mieux les voix qu’au travers des portes, qui estoient doubles et couvertes de tapisseries : Mais ô curieux impertinent, que vis-tu alors à ton dommage ? La fenestre de la petite chambre fut aussi ouverte alors, comme pour luy donner meilleur moyen de remarquer ce qui s’y faisoit, et il vit la belle Callire qui s’en aprochoit, et estoit baisée et embrassée amoureusement par un jeune homme qu’elle baisoit et embrassoit reciproquement ; Hé Dieux <pb n="591"/> comment estoit-il fait ! Il avoit les yeux vifs comme des Astres, le teinct blanc comme laict, les jouës parsemées de roses, et les lévres de rubis  ; Son poil estoit blond et frisé par anneaux, lequel s’allongeoit de chaque costé en deux grosses moustaches, rattachées de rubans incarnat, dont il pouvoit arrester les libertez des plus belles filles. Qu’avois-tu plus affaire là, pauvre Gastrimargue, avec une teste qui grisonne et un visage de Satyre ? Tu fus aussi tellement surpris que te retirant les jambes te penserent manquer de foiblesse, de sorte que tu te laissas aller negligemment dessus une chaire à dos : Mille pensées occuperent alors l’esprit du miserable amoureux, qui le tindrent tellement en suspens qu’il fut là <pb n="592"/> plus long temps qu’il ne croioit : Mais cette fille à qui il avoit desja parlé, sortant encore de la chambre où sa volage Maistresse se donnoit tant de recreation, luy vint dire que Callire avoit une priere à luy faire, qui estoit de luy prester quelques boutons de diamans, et cinq ou six rangs de perles pour mettre au cordon d’un Gentil-homme qui ce soir-là venoit avec elle au Bal ; Que s’il prenoit la peine d’aller chez luy les querir, comme ces choses ne se confioient qu’en main propre, à son retour il l’entretiendroit si longtemps qu’il voudroit. Gastrimargue fut surpris de ce discours ; Il dit qu’un homme de sa sorte n’estoit point fourny de ces joyaux, et comme cette fille luy eust re<pb n="593"/>party qu’il faloit donc qu’il employast son credit pour en avoir, il luy repliqua franchement qu’il n’estoit point propre à cela, et lors qu’elle se fust retirée, croyant que tout de bon l’on le vouloit chasser ou se moquer de luy, et se trouvant d’ailleurs piqué de jalousie, pour l’action qu’il avoit veu faire à Callire, et touché d’une extreme colere pour avoir esté si mal receu, quelque chose qu’il se pust representer, il ne put demeurer là davantage. Il s’en retourna plus viste qu’il n’estoit entré, craignant mesme qu’à la sortie de l’escallier un nouvel orage ne luy tombast sur la teste.</p>
<p>Au sortir de là il rencontra Hermotin, qui luy demanda fort serieusement, ce qui luy sembloit <pb n="594"/> de sa belle Cousine, et quel progrez il avoit fait aupres d’elle. Il ne luy voulut pas dire les espreuves extraordinaires que l’on avoit fait chez elle de sa constance ; Il luy dit seulement ; Goustons de tout pour choisir apres ; Voyons en une autre toute contraire, c’est à dire qui soit laide, vieille et riche. Ces grandes beautez sont trop recherchées : L’on a peine à les aborder, et quand on les a acquises, l’on a encore plus de mal à les conserver. C’est assez dit, repartit Hermotin, je veux bien vous monstrer encore icy combien je vous ayme. Je preten achever de m’acquitter de mes promesses en fidelle amy ; Ne connoissez-vous point une vefve apellée Geronte , dont la maison <pb n="595"/> est tout joignant la vostre ? Tous ces gens du menu peuple disent qu’elle est Mille-soudiere, c’est à dire en leur langage, qu’elle a cinquante francs de rente par jour , mais l’on a pris un nombre certain pour l’incertain, et je croy qu’elle a plus que cela. Je l’ay ouy dire ainsi, reprit Gastrimargue, une telle femme qui vit dans la douceur et sans vanité, pourroit bien estre mon faict sans aller me recommander à toutes les courratieres de mariages de Paris. Je sçay bien qu’elle n’est pas jeune, et qu’elle n’est guere plus belle qu’un monstre ; Mais ses écus sont de verité un estrange fard. Hermotin le voyant resolu à ce mariage, s’obligea donc à visiter <pb n="596"/> cette femme dés le soir mesme, pour sçavoir ce qu’elle penseroit de l’alliance qu’il avoit à luy proposer ; Le lendemain matin il vint revoir Gastrimargue, et luy cria d’abord ; Bonnes nouvelles, J’ay trouvé une femme telle qu’il vous la faut. Elle se resoud à convoler en secondes nopces, principalement à cause de vous, ajousta-t’il, parce qu’elle vous a veu passer maintes fois dans la ruë, au travers des vitres de sa salle basse ; Elle croid à vostre mine que vous estes la perle des honnestes hommes de Paris. Les conditions de vostre mariage ne seront point aussi pour vous porter à la somptuosité, ou pour vous rendre souple à souffrir tous les caprices d’une femme mondaine ; Celle-<pb n="597"/>cy ne demande qu’à vivre avec vous dans la pieté et l’honneur, et que vous fassiez un mariage tout tel qu’entre des personnes sainctes ou Philosophes. J’en ay escrit quelques articles qu’elle m’a dictez, mais pource que je les ay oubliez chez elle mal-heureusement, je tascheray de fournir de ma memoire à vous les reciter.</p>
<p>Là dessus Hermotin ayant un peu resvé continua de parler en cette façon ; Il y a premierement, Que le futur espoux aura grand soin de vivre en bonne paix avec la future espouse, se taisant lors qu’il l’entendra crier, de peur de l’irriter davantage ; Que non seulement il luy tiendra tousjours compagnie à la table et au lict, mais que quand elle sortira pour <pb n="598"/> aller à la Messe ou à Vespres, il la menera par dessous le bras suivant l’ancienne mode, attendu la foiblesse de ses jambes ; Que si les futurs conjoints veulent faire la despense d’un carrosse, ce ne sera point pour aller promener au cours ou aux villages d’autour de Paris avec des voisines, ou autres femmes, mais pour aller aux lieux ou il y aura Indulgences plenieres et à toutes les festes de Parroisse et de Convent ; Qu’en quelque lieu que soit ledit futur espoux, il ne s’amusera point à courtiser de jeunes filles, qui puissent donner de l’ombrage à ladite future espouse, et qu’il luy laissera prendre des servantes à sa fantaisie, vieilles ou laides, lesquelles elle <pb n="599"/> voudra ; Et que si ledit futur espoux sort quelque fois à cheval, en carrosse ou à pied, ce ne sera que pour solliciter le payement des debtes de la maison, poursuivre les procez, ou pour aller faire ses provisions de vin, de bois, de charbon et de foin, aux ports de la Greve  et autres lieux, comme un bon mesnager doit faire.</p>
<p>Gastrimargue ayant oüy cecy dit, je suis prest à signer à Geronte que j’auray soin du mesnage et des affaires de la maison, et que je ne luy causeray point de soupçon de ma fidelité ; Naturellement je suis porté à toutes les actions d’honneur et de vertu, mais pour l’article de manger <pb n="600"/> tousjours avec elle ; Hà cher amy, comment le pourrois-je passer, moy qui ay accoustumé de vivre aux meilleures tables de Paris, et avec les meilleures compagnies ? s’il arrive que cette femme soit une chiche-face ou pleure-pain, ne me fera-t’elle pas mourir de faim trente ans auparavant mon heure ? Les belles et mondaines comme Callire, peuvent donner martel en teste par leurs voyages inconnûs, mais en recompense elles laissent un mary se divertir de son costé s’il veut, et je croy que les magnifiques comme Chrysante en font de mesme, pourveu qu’on leur donne toutes les braveries qu’elles souhaittent ; Au contraire ces vieilles dont le seul aspect est effroiable, vou<pb n="601"/>droient nous condamner à ne les quitter jamais[.] Ne seroit-ce pas un suplice bien grand ?</p>
<p>Hermotin repartit à cecy qu’il faloit voir si Geronte se voudroit moderer à ne demander sa presence que quelques jours de la semaine, mais qu’une conference entre les parties seroit necessaire à cecy. Gastrimargue s’y accorda, et deux jours apres Hermotin le mena chez cette femme, lors que le jour estoit prest de finir, ce qu’il faisoit à dessein, et il y avoit aussi fait trouver expres Chrysante et Callire, qui ne la visitoient guere neantmoins ; Mais comme il estoit l’intriguant du quartier, il disposoit de tous leurs esprits ainsi qu’il vouloit, lors qu’il estoit question de prendre son plaisir <pb n="602"/> de quelqu’un. Dés que Gastrimargue fut entré, et qu’ayant fait son compliment à la Dame du logis, il eut pris un siege et se fut mis en rang aupres des autres, il fut fort estonné que Callire l’attaquant luy dit, Certainement, Monsieur, vous avez peu de courtoisie de vous en estre allé l’autre jour de chez nous, sans me dire bon-jour ny adieu, et sans me vouloir un peu attendre, quoy que je vous eusse mandé que je ne tarderois guere à venir. Gastrimargue piqué au vif, luy dit incontinent, vous n’aviez garde de quitter pour moy la compagnie que vous aviez, Mademoiselle ; Tesmoin ce bel Adonis qui cueilloit mille fleurs d’amour sur vos levres. Quelle audace de me re<pb n="603"/>procher cecy, dit hautement Callire ; J’en rougirois si je n’estois innocente : Tous les gens de chez nous sçavent bien que c’estoit une de mes parentes que j’avois pris plaisir d’habiller en garçon. Ne voila t’il-pas de nos soupçonneux que j’ay tant de raison d’aprehender ? Leur calomnie n’est-elle pas bien à craindre ? Des gens faits comme cela pourroient deshonorer, les personnes les plus vertueuses, si l’on leur adjoustoit foy. Ils doivent bien aller chercher des femmes en païs inconnus, car quiconque sçaura qui ils sont les fuyra comme des ennemis ; Aussi ne me suis-je jamais fiée à cét homme entierement, quoy que l’on m’en ayt peu dire. Revenons au fait, dit doucement Gastrimar<pb n="604"/>gue je veux bien croire que la personne que vous baisiez estoit une fille : Mais pouvois-je demeurer-là apres que vous m’aviez donné des commissions ausquelles je ne me connoy point ? Je le faisois, repartit Callire pour esprouver si vous recherchiez veritablement Mademoiselle Chrysante, comme j’avois oüy asseurer, et pour sçavoir si vous aviez desja achepté quantité de perles et de pierreries pour la parer. Moy, ma chere amye, dit Chrysante, je ne tiens rien de Gastrimargue, que de vaines paroles, dont il m’a repeuë, je le veux bien dire icy, et mesme j’ay apris qu’il s’en faut plus qu’il n’a de bien, qu’il n’ait payé toutes ses debtes . Est-ce là donc pour faire une femme <pb n="605"/> si brave, dit Callire, est-ce pour luy faire gouster toute sorte de divertissemens, et luy achepter des maisons à la campagne, afin de s’y aller promener avec ses connoissances, est-ce pour luy envoyer querir les violons ou les Comediens, quand elle s’ennuye ? Où cét homme prendra-t’il dequoy fournir à toutes ces choses, luy qui est reduit à une gueuserie extreme ? Va trompeur, va perfide, penses-tu avoir bonne grace à vouloir tromper ainsi les filles de bon lieu ? C’est bien pour un tel oyseau que toy, que l’on les garde. Geronte estonnée d’oüyr ainsi parler ces Demoiselles, se tourna alors vers Hermotin avec courroux, et luy dit ; Est-ce donc là cét homme que vous me pro<pb n="606"/>posiez, comme aspirant à mon alliance ? Est-il croyable qu’il pense à moy, ayant eu dessein pour de si belles filles ? Avez-vous pris plaisir à tromper ainsi vos bonnes amies ? C’est luy qui m’a trompé, dit Hermotin, lors qu’il m’a juré qu’il n’avoit tourné ses pretentions que devers vous. Je n’ay point pensé faillir de croire à ses paroles, l’ayant tenu tousjours pour homme d’honneur.</p>
<p>Alors toutes ces trois Dames estoient sur le poinct de chanter injures à Gastrimargue, qui n’avoit autre excuse à dire sinon qu’il avoit voulu choisir, et qu’il leur estoit permis de choisir de mesme ; Mais craignant que de telles responses ne le rendissent encore plus coupable, il fut d’a<pb n="607"/>vis de se taire : Toutesfois il receut enfin de si grosses reprimendes, que ne sçachant plus quelle contenance tenir, il eut envie de s’en aller. Comme il meditoit sa sortie estant desja nuict, un bruit s’esleva à la porte de la maison, qui fut si grand que chacun voulut sçavoir ce que c’estoit. Les Demoiselles allerent regarder aux fenestres, et à l’instant mesme Gastrimargue prit son temps pour esquiver ; Mais elles eurent encore la curiosité de descendre aussi tost que luy, et le bruit s’augmentant elles ne laisserent pas d’oüyr parmy cela le cry d’un enfant en maillot, puis elles virent le Commissaire du quartier qui estoit au bas de l’escallier, lequel ayant arresté Gastrimargue luy dit, c’est <pb n="608"/> vous que je cherchois, Monsieur, l’on m’est venu querir chez moy pour lever un enfant qui estoit sous vostre porte, et l’ayant regardé de tous costez, j’ay trouvé un billet dans son maillot, qui dit qu’il est à vous, et que la mere estant demeurée malade, et n’ayant plus moyen de le faire nourir, elle vous prie de vous en acquitter comme son Pere legitime. Gastrimargue estant dans un estonnement estrange, dit, qu’il jureroit qu’il n’estoit point tombé en fornication il y avoit plus de trois ans, et que cét enfant n’estoit point à luy. Le voyla (dit le Commissaire, monstrant un enfant de trois mois ou environ, que tenoit un des Sergens, qui l’assistoient) si vous ne le voulez <pb n="609"/> prendre, nous l’allons donner à la fruictiere d’icy proche, qui ayant perdu le sien depuis deux jours, sera bien aise de nourrir celuy-cy, et vous luy payerez ses mois. Alors la bouffonne Callire ayant regardé cét enfant avec de grandes risées, dit, Hà qu’il ressemble bien à Gastrimargue ! Comment le peut-il desavouër, il a la bouche tortuë, le nez plat, et les yeux creux comme luy ; C’est le Pere tout craché. C’est seulement dommage qu’il n’a des dents aussi belles que les siennes. Mais enfin, continua t’elle, voyla de nos gens qui ne veulent pas donner une honneste liberté à leurs femmes, et qui eux mesmes sont sujets à tous vices. L’on me faisoit croire qu’il estoit dans la <pb n="610"/> devotion, dit Geronte, mais à ce que je voy maintenant ce n’est qu’hypocrisie de son fait. Il faudra desormais, dit Chrysante qu’il employe sa magnificence imaginaire à nourrir les bastards qu’il a faits. L’on ne devra point s’estonner si apres cela il se monstre chiche un jour envers sa propre espouse ; Mais qui seroit la malheureuse qui en voudroit ?</p>
<p>Là dessus le Commissaire l’ayant encore interpellé de prendre cét enfant et d’en avoir soin, de par l’authorité de sa charge, comme il en eust faict un second refus, et s’en fust fuy promptement dans sa maison, pour esviter tant de persecutions, cét officier de Justice dit qu’il l’alloit donner à la nourrice qu’il avoit nommée, <pb n="611"/> et qu’elle se pourvoiroit contre luy pour sa nourriture, et apres il s’en alla avec ceux qui l’avoient accompagné.</p>
<p>Or il faut sçavoir que c’estoit là une piece qu’Hermotin et ses camarades avoient joüée à Gastrimargue, pour se vanger de ce qu’il ne s’estoit pas montré liberal envers eux. Ils avoient pris l’enfant d’une gueuse, luy asseurant que l’on le feroit bien nourrir, et qu’elle sçauroit mesme tousjours le lieu où il feroit. Les deux Demoiselles quitterent Geronte, bien estonnées de ce qu’elles avoient veu, et il arriva que quelques jours apres Gastrimargue pour parestre davantage, ayant achepté le méchant carrosse dont nous avons parlé, ce mal-heur <pb n="612"/> luy survint encore qu’il fut saisy pour ses debtes, comme vous avez oüy, et que depuis il fut rompu honteusement en pleine ruë, ce qui estant sceu de Chrysante, elle connût manifestement sa pauvreté. Callire estant aussi au Cours ce jour là, le vid dans ce carrosse descouvert avec des masques, ce qui le fit accuser d’extravagance et de folie. Il faut croire que comme ces Demoiselles ont eu peine à se taire en de telles occasions ; elles ont conté toutes deux ce qu’elles en ont sceu à Geronte et à plusieurs autres, ce qui donne maintenant une estrange reputation à cét homme fameux, et voila l’estat où il est depuis Dimanche dernier, ayant couru tant de mauvaises avantures, et fait l’Amour <pb n="613"/> en trois divers lieux sans qu’il luy en soit resté autre chose, qu’un enfant qu’il n’a point fait, et qu’il est pourtant obligé de nourrir. Je ne mettray point en ligne de compte le mal-heur qu’il a eu ceans, de n’y point trouver à disner, car cela vient d’estre assez bien reparé pour ne s’en plus souvenir.</p>
<p>APRES que Polyandre eut dit cecy, Æsculan le remit encore sur cette plaisante histoire, du carrosse de Gastrimargue qu’il luy avoit contée auparavant, mais à peine cét entretien estoit commencé, que Mydias  entra, qui estoit l’intendant de la maison d’un grand Seigneur de la Cour. Ayant parlé à Æsculan de quelque affaire qui le concernoit, il luy dit ; Je pensois <pb n="614"/> trouver icy Monsieur Gastrimargue ; L’on m’avoit dit que l’on l’avoit veu entrer ceans dés midy. Qu’avez-vous à luy dire ? dit Æsculan ? Des choses tres-agreables, reprit Mydias ; C’est que Phocylide , nostre bon maistre, ayant presté l’oreille au recit que quantité de gens luy ont fait du merite de ce personnage, et voulant reconnoistre la peine qu’il a desja prise, de faire quelque chose à sa loüange, luy envoie deux sacs de mille livres chacun, que j’ay dans le coffre de mon carrosse, et que j’ay charge de luy faire tenir en main propre ; Je croy que ce n’est que pour un quartier de la pension qu’il luy veut donner luy mesme, ou qu’il luy veut faire obtenir de quelque autre . Sçachant <pb n="615"/> aussi qu’un vieux carrosse qu’il avoit achepté il y a quelques jours luy a fait un mauvais tour, et que l’on s’en est mocqué dans Paris, ce cœur genereux et secourable veut reparer cecy, et faire enrager la médisance et l’enuie que l’on dit s’estre excitées trop injustement contre ce sçavant homme, tellement que demain il luy envoyra à son lever un carrosse tout neuf, doré, garny de velours, et tiré par deux des plus beaux chevaux de son escurie. Il ne faut point retarder le contentement d’une si bonne nouvelle, dit Neophile, je vous apren que Gastrimargue est allé icy proche, chez Berinte, où possible le trouverez vous encore. Mydias ayant oüy cecy, prit congé de la compagnie pour s’aller <pb n="516"/> acquitter de la commission que Phocylide luy avoit donnée. Cependant Æsculan, Polyandre et Neophile demeurans fort surpris, se mirent à discourir de l’estrange changement de la fortune de Gastrimargue. Neophile dit entre autres choses, que s’il avoit encore le mariage en fantaisie, il trouveroit un bon party, et que le voyant en faveur, l’on ne manqueroit point de faire grande estime de luy dans Paris ; Et alors Polyandre qui se mocquoit de toutes les affaires du monde comme estans vaines et de peu de durée, et la pluspart conduites avec peu d’ordre, fit une telle exclamation. O heureux siecle ! ô siecle prudent et juditieux ! où il se trouve des gens si connoissans <pb n="617"/> au merite des hommes, qu’ils ont produit Gastrimargue devant les plus grands Seigneurs, comme un miracle de nostre âge. Apres cecy il ne faut plus craindre que les hommes sages et sçavans demeurent sans trouver un honeste refuge, et un port asseuré pour se reposer apres leurs travaux. Musigene qui avoit écouté tout cecy avec une extreme attention sans parler, comme si son estonnement l’eust rendu stupide, eut encore à peine la hardiesse à cette heure-là de tenir ce langage. Voyla le bien-heureux, que ce Gastrimargue (dit-il, assez bas et presque entre ses dents) il y a plus de quinze ans que j’ay dedié de mes ouvrages à toute la Cour, et la necessité ne laisse pas de loger <pb n="618"/> tousjours avec moy. Le genereux Æsculan l’ayant entre-oüy, luy dit aussi tost ; Ne vous plaignez point, Monsieur Musigene, nous songerons à vous quand il en sera temps. Ces paroles le consolerent, et le firent heureux en esperance, cependant que Gastrimargue alloit l’estre en effet, mais il faloit que chacun se contentast de sa destinée.</p>
<p>FIN</p>
      </body>
  </text>
</TEI>
