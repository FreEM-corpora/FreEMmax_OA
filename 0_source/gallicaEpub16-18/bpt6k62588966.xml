<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title>Le Palais des curieux, auquel sont assemblés plusieurs diversitez pour le plaisir des doctes, et le bien de ceux qui désirent scavoir (par Béroalde de Verville)Le Palais des curieux, auquel sont assemblés plusieurs diversitez pour le plaisir des doctes, et le bien de ceux qui désirent scavoir (par Béroalde de Verville) (1612)</title>
      <author>Béroalde de Verville, François (1556-1626)</author>
    </titleStmt>
    <publicationStmt>
      <publisher>Vve M. Guillemot et J. Thiboust (Paris)</publisher>
      <date>2015-06-15</date>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<p>







 

  A MONSIEUR  MONSIEUR LE  Vasseur.
   
  
  ONSIEUR, J’ay entrepris cét ouvrage à
  l’idée de vos intelligĕces, je l’ay
  conceu au pourtraict de vos intentions, il a esté produit au patron de
  vos maximes : Et vos legitimes conceptions luy ont causé la lumiere.
  Touché de si belles pointes, Estant si nettement incité, guidé de si
  bonnes resolutions, &amp; voulant imiter vos propositions ; La faute
  sera de moy qui veux trancher de l’entendu en desseins, si mon œure
  deschet de la grandeur &amp; magnificence où je pensois l’eslever,
  aussi telle disgrace ne luy aviendroit pas du deffaut de mon courage :
  Et si la fortune luy en voulant, dressoit quelque embusche à sa
  gloire, aussi tost la splendeur qui brillera de la perfection de son
  fondement, dissipera les mauvaistiez de cette temeraire. Voicy ce
  Palais que j’ay formé pour nostre commun contentement, Ceux qui se
  delectent aux rencontres diversifiées,
  Les beaux esprits qui les recherchent,
  trouveront icy dequoy se contenter, &amp; s’il n’y en a suffisamment,
  qu’ils le demandent, ils l’auront &amp; plus abondamment, &amp; plus
  serieusement, car tant plus le filon de nostre mine se descouvre, plus
  il est riche. Or je vous prie que ce labeur vous soit agreable :
  Recevez-le doncques en fidelle tesmoignage du tres-humble service que
  vous a voüé BEROALDE.


 

  SONNET AU SIEUR  DE BEROALDE.
   
  HEUREUX cent fois heureux &amp; plus
  qu’on ne peur dire
  Les esprits arrestez dans un libre
  sejour,
  Et qui ne sont liez aux grands ny à
  l’amour.
  Qu’autant que leur vouloir, le
  permet &amp; desire :
  Heureux cent fois heureux qui
  n’attend de l’Empire
  Ny des fraisles grandeurs, le soleil
  de son jour,
  Heureux qui laisse faire à fortune
  son tour
  Et qui sans elle peut vivre content
  &amp; rire.
  Ce bon-heur Beroalde est en toy si
  parfaict,
  Que je ne puis celer un crime que
  j’ay fait
  C’est que j’en suis jaloux voire jus
  qu’à l’ennuie :
  Mais le pardon m’est deub puisque
  n’offençant point
  Tes vertus ny ton nom, je deplore ma
  vie,
  Qui cherche &amp; ne sçauroit
  rencontrer ce deux poinct.
  DE LA REGNERIE.
   
  Au sieur de Beroalde.
   
  NON ne divulguez plus, de vos
  experiences
  Les secrets accomplis, honneur de vos
  plaisirs :
  Si le monde sçavoit le parfaict des
  sciences,
  Les curieux mourroient privez de
  beaux desirs :
  Car il n’y auroit plus de belles
  esperances.
  HENRY DE ROUCHAS.



  Extraict du Privilege du
  Roy.
  
  AR grace &amp; Privilege du Roy il est permis à la veufve Matthieu
  Guillemot, &amp; Samuel Thiboust marchans Libraires demeurans à Paris,
  d’imprimer ou faire imprimer, &amp; exposer en vente un livre
  intitulé, Le Palais des Curieux,
  Composé par le sieur de Beroalde, &amp; sont faites deffences à tous
  Libraires, &amp; Imprimeurs, &amp; autres, de quelque
  estat &amp; condition qu’ils soyent, d’imprimer ou faire imprimer,
  vendre, ny distribuer ledit livre d’autre impression que de ceux
  desdits veufve Guillemot &amp; Thiboust, &amp; ce jusques au
  temps &amp; terme de six ans finis &amp; accomplis, sur peine de
  confiscation desdits livres par luy imprimez ou vendus, &amp; de cinq
  cens livres d’amède, &amp; de tous despens, dommages &amp; interests
   : Voulons en outre que mettant en bref au commencement ou à la fin de
  chacun desdits livres l’extraict &amp; dudit Privilege, il soit tenu
  pour signifié &amp; venu à la cognoissance de tous, comme plus
  amplement est declaré au dit Privilege. Donné à Paris le 5. jour de
  Novembre, l’an de grace 1611. Et de nostre regne le deuxiesme.
   
  Par le Roy en son Conseil,
   
  PERROCHEL.




  LE  PALAIS  DES CURIEUX. 
  ADVIS.
   
  
  ’OBSERVATION nous fait sçavoir que de
  tout temps l’excellent, &amp; le diminué de perfection sont tellement
  opposez, que le parfaict n’a point en soy plus de grandeur, que le
  manque s’en persuade avoir ; Si que les moindres en tout exercice
  cuident non seulement esgaler, ains surpasser les plus accomplis,
  mesmes souvent le disgracié pretend amplement sur la gloire du
  desirable : Mais la distinction remarquée establit en fin les
  apparèces du differend à l’exaltation de la Vertu : Ainsi tant entre
  ceux qui traictent les sciences des Libres, que les artisans, il s’est
  trouvé de grands hommes, qui ont paru ; &amp; il s’en est veu
  d’extremement rabattus : De peur d’ennuyer d’exemples je ne produiray
  que cettuy-cy, qui est de l’art moyen entre les lettres &amp; les
  outils, de l’art Roy des arts &amp; fcièce recueuil des sciences.
  Iadis vivoit Appelles ce magnifique &amp; excellent ouvrier, lequel
  relevoit tant hardiment les proportions des objects &amp; couchoit si
  naïvement les traicts pour representer, que les semblãces qui
  eschappoient de ses mains, faisoient tant bien, qu’apres les avoir
  veües on estimoit presque que les veritez naturelles, n’estoient que
  les pourtraicts de ce qu’il avoit elabouré. Au mesme aage vivoit un
  pauvre ratraceur qui se presumoit peintre, lequel tout soigneux de
  bien travailler ne se pouvoit arracher de dessus sa besoigne ny
  distraire de ses intentions : sans cesse &amp; avec une importune
  ardeur il importunoit le pinceau, s’y arrestant soigneusement selon
  que son esprit luy suggeroit, si que broüillant quelques diverses
  couleurs, &amp; les adaptant piteusement, s’estimoit bon
  Peintre, &amp; le cuidoit estre : Et toutesfois il estoit tant
  indignement regardé du Demon de perfection, qu’ayant appiecé quelque
  ouvrage, il falloit qu’il y mit un titre pour faire cognoistre ce que
  c’estoit qu’il avoit pensé avoir faict. Tellement que s’il avoit eu
  volonté de representer un poisson, il mettoit un escriteau autour le
  vain corps de ses desseins, &amp; y escrivoit c’est un poisson,
  designant de mesme toute autre espece, ce qu’il observoit en toutes
  ses œuvres, afin que par cette declaration les regardans fussent
  relevez de la peine qu’ils eussent euë d’esplucher instamment avec les
  yeux pour sçavoir &amp; discerner ce que se pouvoit estre que l’object
  offert. Ainsi maintenant qu’il y a tant de bons Maistres de bien dire,
  tant &amp; tant d’esprits magnifiques &amp; relevez qui excellent en
  doctrine, je me presente comme ce miserable artiste, &amp; considerant
  les traicts de mon labeur tant esloignez du poli de ce qui sort de
  l’industrie des grands ouvriers ; Afin que l’on sçache ce que je
  presente en ce chaos, Je vous dy que c’est un recueuil de ce que j’ay
  pensé de plus beau selon le jugement de mes yeux, &amp; de plus doux à
  la discretion de mon oreille, ce donc je vous avise, à ce que ce ramas
  confus ne vous trouble, &amp; donne peine par sa rencontre : Jugez en
  comme il vous plaira, mais soyez equitables, &amp; s’il vous plaist
  soyez de mon opinion. Je louë tous ceux qui font ce qu’ils peuvent,
  aussi je croy que s’il estoit en leur puissance ils feroient
  parfaictement : Supportez ma presomption, car je vous asseure qu’elle
  n’est pas insolente, d’autant que ce que j’en fay n’est que par une
  naïveté d’esprit qui me pousse à la recherche des excellèces, en quoy
  je desire complaire à tous en manifestant ma valeur.
   
  Sous diverse industrie,
  M’exerçant en ma vie,
  En faicts, &amp; en
  escrits ;
  Je sacre à la memoire
  Ce rayon de ma gloire,
  L’offrant aux beaux esprits.
   
  Selon la fortune la valeur.
  
  


  CONSIDERATION
   
  
    sur ces dictions, Roy,
    Dauphin, Monsieur, Infante,
    Duc, &amp;c. pour en user
    proprement.  OBJECT PREMIER.
    
    EUREUX ceux qui sont libres de corps, mais plus heureux ceux qui
    le sont aussi d’esprit, dont il y
    a peu ; pour ce que plusieurs qui sont en pleine liberté corporelle
    n’ont pas la spirituelle, ains ont des obstacles qui les retiennent.
    Celuy qui est libre d’esprit, suyvant ce que la prudence luy donne
    de reigle, faict &amp; parle hardiment, &amp; avec grave modestie
    demonstre ce qu’il pense, &amp; si c’est sans cette loy il perd sa
    liberté devenant extravagant. De ceux qui ont la liberté quant au
    corps, pour ce qu’ils sont nez tels, aucuns pourtant sont esclaves
    eu égard à l’esprit. Ce sont ceux qui n’osent descouvrir leur
    courage de peur d’estre estimez ce qu’ils sont
    interieurement, &amp; qu’ils cellent, joignans cette crainte à celle
    de perdre faveur, dignité, ou quelque autre proye &amp; comodité
    mondaine qui les presse &amp; retient soubs le joug de la cruelle
    servitude qu’ils patissent. Ces considerations ayant esté les
    ordinaires entretiens de mon esprit, j’ay recogneu que je ne suis
    pas si libre que je pensois, &amp; partant non si heureux que je
    m’estois imaginé : je le seray pourtant quelque jour s’il plaist à
    Dieu, &amp; j’espere d’acquerir cette pleine &amp; entiere liberté
    d’esprit, pour à quoy parvenir &amp; en jouyr je m’accoustume peu à
    peu : Et par trait de temps m’y avançant j’y glisseray jusques à ce
    que je sois pleinemet capable d’effectuer mon dessein, &amp; en
    telle habitude je m’adonne à parler librement, comme estant desia en
    quelque possession de cette permission que j’ay presque atteinte. Et
    sur cette disposition, je mets en avant plusieurs sujects que
    j’estime avoir grace d’estre proposez. S’il avient que je ne plaise
    pas à tous, ce ne sera que leur faute, car je sçay que ce que je
    mets en avant sera tellemet utile, que ceux mesmes qui poussez de
    leur propre gloire me voudront dedaigner, y profiterõt le plus,
    pource que ce qu’ils trouveront à rejetter de mes advis sera cause
    que leurs espris s’advanceront à quelques recerches plus serieuses à
    leur gré, &amp; s’y formeront de telle vehemence qu’ils feront bien,
    d’autant qu’ils auront peur de tomber au mesme jugement d’autres,
    qui estimeront d’eux à la proportion qu’ils auront faict de
    quelqu’un dont ils auront jugé apres en avoir calculé,
    visité, &amp; examiné l’œuvre. Et ce pendant je vous jure que ce que
    je fais icy est selon mon pur &amp; propre plaisir, &amp; ne pense
    pas que si j’y avois quelque contraincte que je m’y amusasse, car
    quelque hose que ce soit je ne veux perdre ny mon repos, ny mon
    repas, ny mon plaisir, &amp; si je veux faire mon devoir : Le
    recherche qui voudra il trouverra qu’il est vray : Mais je ne veux
    pas m’arrester davantage à cecy, pour autant que je desire en cette
    volee de plaisir, &amp; en la liberté de mon cœur discovrir de
    quelques façons de parler, qui m’emporteront maintenant apres elles
    pour les verifier, &amp; ce selon leur rencontre, par le hazard du
    discours qui les fera naistre.
    Il m’est advis que ce n’est pas bien dit quand parlãt du fils
    aisné du Roy, qui est Dauphin, on prononce Monseigneur ou Monsieur
    le Dauphin : Pardõnez moy belles ames qui grossissez les feuillets
    de vostre bien dire, selon l’opinion que vous avez de sçavoir parler
    galamment, si ce que je dy ne vous est aggreable ne le recevez pas,
    je pense toutesfois que j’ay raison, sinon disputez-le : les beaux
    escrits qui en seront produits, les sentences qu’un tel sujet
    causera ne serõt point causes d’heresies, ny de guerres, ny dedaces,
    ny d’enchairissemet de commoditez, ains plustost feront gaigner les
    Libraires, qui nõment bons livres les nostres qui sont de bonne
    vente : Et bien je vous diray librement mon advis en poursuivant ce
    que j’avois commencé. Nottez que c’est plus en ce qui est unique de
    dire comme en cettuy-cy, le Dauphin que l’on nomme simplement
    Dauphin : car pour parler du Roy designé on dira c’est le Dauphin,
    que si on parloit d’un Dauphin &amp; que d’un grand l’on dict c’est
    un Dauphin il y faudroit adjouster une queuë, &amp; principalement
    estant en païs autre que celuy de sa domination, comme on dira d’un
    homme apparent, &amp; vestu en Jurisconsulte, cettuy-là est le
    President, il s’ensuivra ou que l’on en a ja parlé, ou qu’il est le
    President du lieu où l’on discourt : mais si on dit, cettuy-là est
    President, pour le remarquer, on adjoustera ou de telle Ville, ou
    Chambre, ou eslection. Ainsi c’est le Dauphin, c’est le Duc, il ne
    faut plus demander d’où ; Si en Savoye on dit, voylà le Duc, il est
    supposé que l’on parle du Prince souverain, de mesme icy disant du
    Dauphin, on entend le Cesar, c’est à dire l’Empereur designé : aussi
    nos Roys peuvent porter ce tiltre d’Empereur ; que si on dit c’est
    un Dauphin, ce n’est plus parlé du successeur de la couronne, ce
    sera d’un autre, joint que ce titre souverain appartenoit tant aux
    souverains d’Auvergne, que de Viennois, qui aussi ont esté
    conquerants. Or si ce n’estoit la donation de la principauté que
    nous disons Dauphiné, &amp; que par ce moyen ce Prince en est
    prouveu, je me tiendrois à l’opinion que j’ay euë que les Dauphins
    ont esté conquerans, en laquelle bien que je demeure je ne laisse de
    dire que le Prince qui fit ce don à l’aisné de Frãce eust égard à la
    significatiõ du mot, qui est qu’aisné en l’escriture est dit premier
    ouvrant la matrice, &amp; la matrice est appellee Delphys, nom usité
    par les Druy des, qui estoyent la loy &amp; la conduitte des
    François ; ainsi d’une belle grace ils nommoyent Dauphin celuy qui
    premier naissoit. Et pour ce que par bien-seance le fils aisné du
    Roy est le souverain aisné, ce nom luy estoit uniquement
    attribué : &amp; je m’asseure que si on cherche l’origine des
    Dauphins que l’on l’a trouverra issuë de ce que je dy. Nottons qu’és
    vieux Romans François, &amp; plus anciens que le don du
    Dauphiné, &amp; puis la façon de parler de tous les François, mesmes
    des pauvres qui ne sçavent si le fils aisné du Roy est Dauphin :
    nous trouverons que les aisnez sont nommez Dauphins, discours de
    peuple est discours ancien, car il n’est pas aisé d’induire soudain
    une nouveauté. Et pour cette occasion le Sage Viennois qui estoit
    docte &amp; de la race des Princes sçavans, &amp; lettrez, ce qu’il
    fit paroistre composant &amp; escrivant son lay, a voulu continuer
    ce bel epithete aux aisnez de France le nom de Delphin estãt
    premierement ainsi escrit, &amp; depuis Dauphin, comme le nom propre
    du poisson qu’on nõme de mesme, &amp; que les Dauphins de Viennois
    portent pour armes, qui jadix s’escrivoit Delphin, l’E, &amp; L.
    ayant esté muez en au, comme en coutel, dont on a dit
    cousteau, &amp; mantel manteau, &amp; pulsieurs autres, mesme jadis
    on disoit pel pour peau. Or pour nous remettre en nos erres, je ne
    trouve pas agreable non pourtant qu’il ne soit beau à d’autres,
    j’estime mauvais, non qu’il y ayt de la malice, mais à mon advis je
    rencontre de la mal-seance qu’on dise Monseigneur ou Monsieur le
    Dauphin, &amp; que cela n’est pas dit en sorte de
    perfection : &amp; me semble qu’il n’y a non plus de grace qu’à dire
    Monsieur le Roy, sinon que l’on usast de la façõ de parler usitee
    aux Hebreux : Mais je croy que les Docteurs du bien dire
    n’estimeroient cette phrase estre belle, si voulant parler au Roy
    aujourd’huy que tout est poly sur la meule de bien-seance, j’usasse
    de ces mots Monseigneur le Roy Louis, &amp; c. à la verité ils en
    riroient de bõne grace, estimant cette façon de parler contre nostre
    usage. Si doncques il y a un bel usage pourquoy le veut-on mutiler ?
    Soit, je sçay bien qu’il y en a que quand ils auront gousté ma
    raison ils l’approuveront. Prenez garde que si quelqu’un escrivant
    ou disant proprement du Dauphin, &amp; qu’il y vueille mettre le
    titre de Mõseigneur, il pourra dire ainsi : Affaires survenuës à
    Monseigneur Dauphin de France, il ne mettra pas le Dauphin : Quant
    aux Princes qui parlans du Roy y adjoustent Monseigneur, c’est pour
    monstrer qu’ils veulent tousjours faire paroistre leur
    humilité &amp; grandeur : Je dirois bien un mot en passant de ceux
    qui dissent le Roy mon maistre, qu’il m’estadvis qu’il ne sied pas
    de dire ainsi, si ce n’est à un Ambassadeur estant au païs d’un
    autre Roy, à fin que l’on sçache de qui il parle. Outre plus le
    titre de Roy &amp; de Prince Souverain est plus grand que
    Monseigneur, ou Monsieur, &amp; principalement en France cela est
    evident, car il n’y a si petit Conseiller d’Estat qui ne soit nommé
    Monseigneur, ce que je dis petit ; n’est point pour les despriser,
    mais je le dis pour ce qu’encores que tous soyent égaux en
    titres &amp; en honneur il y en a de plus grande maison les uns que
    les autres, &amp; toutesfois si on leur escrit l’on mettra à
    Monseigneur, &amp; c. Et pour monstrer que ce titre de Monsieur est
    des premiers en grandeur, on recognoist que Dauphin est davantage :
    Car le frere du Roy sera nommé Monsieur, &amp; il ne sera pas
    souverain ainsi que le Dauphin, qui l’est en Dauphiné, encore que le
    Roy son pere fust en vie. Cela est demonstré entant que les titres
    de Duchez ou autres telles seigneuries, n’estans encore attribuees
    aux enfans des grands on les nommera Charles Monsieur, Henry
    Mõsieur. Or comme en France il n’y a qu’un Monsieur sans Epithete ou
    appellation suivant, il n’y a aussi qu’une Madame qui est tousjours
    la fille du Roy vivant, il est vray que quelques fois, encores qu’il
    y eust une petite Madame, celle qui estoit sa tãte, non mariee a eu
    l’honneur d’avoir esté continuee en ce grade, mais ç’a esté par une
    speciale auctorité : outre la coustume, qui est telle que tousiours
    l’aisnee de France, le pere vivant, est Madame, tant qu’elle soit
    mariee : En fin comme on ne dit pas Madame la Royne, pour ce qu’il
    n’y auroit pas apparence de diminuer l’honneur deu à la Royne, ce
    mot de Royne estant plus que Madame, &amp; mesme il me semble que
    cét ordre doit estre observé aux autres souveraines, &amp; dire
    d’elles la Dauphine, la Duchesse, &amp; ainsi des autres. S’il y a
    des Duchesses non souveraines, on peut dire Madame la Duchesse comme
    monsieur le Duc, &amp; d’autres non souverains. Il est aussi à
    notter que ce mot de Madame sans suite est tout grand &amp; est
    assez bas : Parlant à la Royne ou à la souveraine on dira Madame,
    comme aussi à la femme d’un simple bourgeois ; de mesme est-il de
    Sire qui n’appartiet à estre dit qu’au Roy, &amp; on le dit aux
    marchands. En outre il n’est pas hors de raison d’aviser que nous
    n’avons point de mot qui soit unique pour honorer la Royne cõme il y
    en a un au Roy : Car il n’y a aucun Prince ou grand en France à qui
    on die Sire, &amp; on dit Madame à toutes les grandes, Mademoiselle
    aux secondes, &amp; Madame aux petites, il n’y a point de parole
    pour les femmes qui equipole à Sire, pource que l’Oriflam ne tombe
    point en quenoüille. Pardon Roynes &amp; Dames si l’use de
    l’ancienne frase qui a esté tirée de la premiere coustume, &amp;
    dont est venu le proverbe, Ce n’est plus comme quand Berthe filloit.
    Berthe estoit femme de l’Empereur Charles le Grand, laquelle
    filloit &amp; faisoit que ses filles filloient, ce qui n’est plus,
    pour ce que maintenant les grandes ont plus d’affaires que n’en
    avoient celles du temps passé, qui ne se vestoient que de bonnes
    besongnes. Or pour tout cecy passe, il en adviendra ce qui pourra,
    il me suffit que je declare ma pensée pour l’ornemét &amp; maintien
    de nostre langage : lequel mesmes a esté magnifié par Charles quint
    Empereur d’Occident : Et puis que ce grand Monarque en a dit une
    belle sentence, il m’est advis qu’il y aura plus de galantise à le
    soustenir ayant un bel exemple. Ce grand Prince disoit que l’Alemant
    estoit paroles de gens d’armes, l’Espagnol discours
    d’amoureux &amp; de superbes, l’Anglois frases d’orgueilleux,
    l’Italien propos de mignards : Mais le François langage de Princes :
    Et de faict les petites choses n’ont pas bonne grace en nostre
    langue, le dialecte en est trop beau &amp; honorable pour estre
    trainé parmy des vetilles, au cõtraire estant aux Tragedies, aux
    doctes Sermons, aux discours serieux, aux remõstrances utiles, aux
    demonstrations necessaires, aux enseignemens notables, &amp; arrests
    de consequence : il fait paroistre sa grandeur, il monstre son
    energie, il declare sa naïveté, il exhibe son elegance, il produit
    sa valeur, il establit sa magnificence, &amp; manifeste sa majesté.
    Or renovant le brin de nostre trame, je m’avise que la faute qui est
    commise au seculier est practiquée en l’Ecclesiastique, d’au tant
    que l’on dit Monseigneur l’Ar chevesque, Monsieur l’Evesque, &amp;
    ainsi de suite, mais on ne dit pas en cor Monsieur le
    Pape, &amp; toutesfois il y a mesme raison à l’un qu’à l’au
    tre, &amp; tout ce qui se peut apporter de consideratiõs pour un
    sera pour l’au tre, parquoy je m’en retire, &amp; viens jusques aux
    paroles des flateurs qui ont voulu exhiber de l’honneur ou tre
    mesure ; N’est-ce point passer les bornes de raison, quand on se
    precipite en l’abysme de feinte humilité pour honorer des creatures
    au de là de ce qui leur appartient ? De cett vehemence de gloire
    donnée à ceux qu’on a voulu flatter est venu que parlant d’un qui
    aura esté avancé par un autre, on dira cettui-là est sa crea ture,
    c’est mal dit tranchez ce mot, n’en disputez point, vous gasteriez
    tout, retirez vos œuvres vous qui le voulez maintenir, de mesme
    boutique vient que l’on dit sa Saincteté, sa ajesté, son Altesse,
    son Excellence, &amp; tels abstracts, qui sont pures
    flateries, &amp; qui sans qu’on y pense peuvent estre
    proferez &amp; sont souvent dits follemet. Ne vous offencez pas
    esprits delicats qui avez la clef d’eloquence, je ne discours pas
    pour vous blasmer ou corriger, je ne suis pas si presomptueux que de
    l’entreprendre, vous estes trop sages, vous avez assez de
    reparties, &amp; sçavez cõme il faut faire valoir ce que vous
    prisez, je ne parle icy que pour retenir ces jeunes imitateurs de
    vos excellences, à ce qu’ils ne se licentient impetueusement, mais
    qu’ils avisent à prendre la bride de prudence, dont vous sçavez user
    en suivant le fil uny de vos discours. En cette mesme raison je
    tasche de donner ordre à mon propre entretien, afin que me tenant en
    mon juste limite l’honore mon Dauphin tous ceux à qui je doy de
    l’hõneur &amp; ce de la mesme affectiõ &amp; sincerité de cœur que
    je fis quãd à sa naissance je relevé les stãces que j’ay chanté pour
    luy, &amp; lesquelles j’ay faict entrer en un dessein de l’histoire
    veritable, où soubs le voyage des Princes fortunez j’ay pourtrait
    les rares secrets que j’ay veus en la Philosophie, j’estois bien
    pres de dire mon secret, mais un desplaisir dõt je me suis souvenu
    me retient. A la verité je fis ces Stances-là en fort peu d’espace
    de temps, aussi, graces à Dieu, la poësie Françoise ne me couste
    gueres, je suis tousjours prest pour en faire eschaper quelque piece
    comme je fis cette-là que je mis entre les mains de Monsieur
    Bauduyn, chantre de l’Eglise de Tours qui les mit en
    Musique, &amp; les fit chanter au chœur en la presence du Prelat,
    lequel ce jour-là eut à son disner bonne compagnie, qui ouyt le
    recit des vers que j’avois fait pour le Dauphin. Entre ceux qui
    estoyet-là quelqu’un qui possible me vouloit gratifier, dit que je
    les avois premeditez, je vous asseure qu’il se trompoit, car je n’y
    pensois aucunement, &amp; sans M.I. Constantin, sieur de Clermont,
    nepveu de Monsieur le Chancelier de la mesme Eglise, qui m’incita de
    faire quelque chose de beau : je ne m’en avisois pas, le remettant à
    mon loisir. Ainsi que Vespres furent achevees, &amp; que l’on chanta
    le Te Deum, &amp; mes Stances,
    Monsieur le chantre me dit ce qu’avoit mis en avant ce personnage,
    qui ne pensoit pas que j’eusse si tost faict si peu, dont esmeu à
    l’instant mesme, pour r’abatre son opinion, je fis les Stances qui
    commencent, Muses ne faictes plus aux
    vostres de faveurs, &amp;c. Lesquelles sõt au 21. dessein de
    mon histoire, je les envoyay à cette notable compagnie pour faire
    paroistre que si mon Prince me commande quelque jour de demontrer
    mon industrie pour son subject, je feray, si Dieu plaist un ouvrage
    de merite : Voyla comme mes, divers objects me guident, &amp; je les
    vay suivant sans autre passion que de plaire aux gens de bien, en me
    donnant du plaisir.
  
  
  
  
    Des armes &amp; Armoiries. Des
    lys de France ou Oriflam. 
    OBJECT II.
     
    
    NE des plus belles perfe ctions qui soit en celuy qui fait estat
    d’un exercice ou estat, est d’en sçavoir parler
    proprement, &amp; nul ne peut atteindre à ce poinct sans en avoir la
    science. Je laisse pour cette heure toutes autres
    conditions &amp; disciplines, ne voulant autre subject que la
    Noblesse, laquelle je reveillerois bié à son honneur si j’estois Roy
    d’armes : Pour n’estre pas cogneu je demeure en train de courir sans
    fortune, c’est tout un il y va plus de la faute des grands que de la
    mienne. Je ne lairray pourtãt de stimuler les Gentils-hommes à un
    des obiects qui est tres-necessaire de sçavoir, à ce que nous
    puissions dignement parler de ce qui nous est seant d’entendre. Il
    n’y a rien apres la valeur qui soit plus requis à un Gentil-homme
    que de sçavoir propremet discourir de tout ce qui luy est
    ordinaire, &amp; que souvent il traicte, &amp; sur tout des Armes
    que le vulgaire nomme Armoiries, ce mot d’armes est demeuré
    specialement au Chevalier armé de toutes pieces, lequel n’est point
    estimé parfaictement fourny s’il n’a un escu, selon lequel on le
    recognoist ou pour sa maison on pour ses victoires, tellement que le
    premier poinct d’honneur gist en cette marque : Avãt que d’y
    proceder plus avant je repeteray icy ce que j’ay escrit au voyage
    des Princes Fortunez, &amp; diray les differences
    d’Armes &amp; devise seulement, pour ce que vous verrez là le reste
    si Dieu vous y conduit. Arme ou Armoirie est un signe ou un escu
    ayant champ &amp; figure, ou champ seulemet, &amp; ne doit
    l’Armoirie signifier le nom ou seigneurie, si de fortune elle n’est
    fort ancienne &amp; de maisons ayans telle coustume. Devise est une
    figure qui estãt seule n’est qu’un corps non bien entendu : Mais il
    l’est par son ame qui est la lettre ou parole qui luy appartient,
    tellement que seule elle ne signifie rien. Quelquefois devise est
    usurpée és escus, mais c’est hors les armes autremet l’escu seroit
    faux. Pour bien entendre cecy, &amp; les loix entieres de ce suject
    voyez le livre de Hierosme de Bara, où il en est traicté
    parfaictement, &amp; en general &amp; en particulier. Or pour nous
    esbatre sur ce qui est des armes je choisiray celles de France,
    esquelles le Roy porte d’azur à trois fleurs d’or, la dispute n’est
    pas petite de nommer les fleurs : Je sçay que l’ordinaire est de les
    nommer fleurs de lys, &amp; que les historiens en parlent ainsi :
    Mais ils ne nous ont pas bien esclaircy quels lys ce sont, car il y
    en a de beaucoup de sortes, &amp; puis il faut notter qués
    armes &amp; sur tout en telles &amp; de tel Prince, il n’y a point
    d’erreur : voila pourquoy il convient considerer que cette fleur de
    lys n’est point la represétatiõ de cette blãche d’ordinaire, à
    laquelle aussi elle ne resseble pas, mais elle est la fleur du
    lys-flame, dõt la fleur est dorée, mesme ce nom convient mieux à la
    verité, &amp; au nom de l’estédard François, que les anciens
    nommoient Oriflan, estant semé d’Oriflames, c’est de ces fleurs de
    lys-flame, cette banniere de France est fort ancienne, &amp; porte
    comme l’escu ; car elle est d’azur semée de fleurs de lys-flames,
    qui sont dorées : Et c’est de cette marque, de ces armes &amp; de
    cet enseigne, denotant la couronne dont est fondée la loy Galique,
    l’Oriflan ne tombe point en femme ; aussi est-ce l’estendard pour
    marcher en bataille, qui n’est pas l’ordinaire des Dames non plus
    que d’estre heritieres du fõds de cette fleur de lys. De ce que j’ay
    allegué par rencontre je conclus que nostre fleur de lys est cette
    fleur dorée dont tousiours nos Roys ont fait estat en leurs
    enseignes, armes, gonalons, estendards &amp; bannieres. Ce pendant
    je vous advise qu’ayant mis la main à esplucher ces arme, qui ne
    cedent à aucunes, joint qu’elles sont uniques pour leur excellence,
    com me estans le Talisman de victoire en voyé du ciel, j’auray assez
    d’asseuran ce d’examiner toutes autres armoiries, &amp; autant de
    valeur qu’il en faut pour en iuger dignement quand j’en feray
    requis, &amp; que laissant liberale ment mes plus delicieuses occupa
    tions, je voudray m’y delecter pour favoriser les beaux esprits.
     
  
  
    Des Songes.  OBJECT
    III.
    
    ISCOVRANT souvent à part moy de ce qui nou est ordinaire, sans
    que nous y prenions exacte ment garde, je m’advise des songes
    lesquels rendent le dormir gracieux ou le troublent : Ce sujet est
    notable, &amp; ne sera point hors de propos de s’y dilater,
    examinant certains effects qui serõt remarqués plus exquis qu peut
    estre on ne pense : C’est une espece de merveille que ce qui semble
    estre sans vie que nostre corps qui est comme mort gisant enveloppé
    du dormir, ait en loy une intelligence entiere, &amp; souvent plus
    nette que quand il est vif &amp; vigilant. Si mon intention estoit
    d’examiner la cause des songes, leur essence, si ainsi se peut
    nommer, &amp; leur estat, il me faudroit choisir une plus lõgne lice
    que cette-cy, à fin d’avoir un grand espace : Mais ce n’est pas ce
    que je pretés, seulement, j’espluche en passant ce que j’y remarque
    de notable : Souvet en songeant on oid, on parle, on void, on court,
    on discourt, on entend, on vueille, on dort, on songe, on se trouve
    en tenebres, on jouyt de plaisirs, on est affligé ; bref on passe
    par toutes les erreurs ausquelles les vivants se rencontrent. Quand
    nous viendrons à deduire serieusement ce qui se passe, &amp; que
    nous aurons souvenance qu’en songeant nous avons veu un bel edifice,
    je demanderois volontiers de quelles pierres estoit ce bastiment,
    quel jour l’illuminoit, &amp; avec quels yeux le regardions nous,
    lesquels r’apportoient à nostre sens commun la mesne delectation que
    celle que nous savourons en veillant, &amp; remarquãt ce qui est de
    beau en nos objects ? Si quelqu’un parle à nous &amp; nous luy
    respondons, c’est une autre merveil le, &amp; encore plus grande,
    dautant que cettuy-là parle &amp; nous l’entendons, cecy est fort
    esmerveillable, &amp; qui donne plus de remarques de l’excellence de
    nostre esprit, car il faut qu’en ce temps-là nostre esprit soit
    deux, voire plusieurs : bien qu’il soit impatible, &amp; alors il
    est comme divisé. En cette continuation de songes souvent
    actifs &amp; passifs, on passe une riviere, on monte en une chambre,
    on gravit en un arbre : Il est advenu quelquesfois à certains que
    veritablement ils se sont levez, &amp; ont faict comme s’ils eussent
    esté à leur exercice de plein jour, ce qui est rare, mais
    m’arrestant à ce que nous songeons sans sortir de la place où le
    sommeil nous a arrestez, je desire rois demander de quelle substance
    sont ces eaux que nous touchons, quels sont les arbres, dequoy sont
    les sujets ? voyla ce n’est rien, &amp; il semble estre, que n’a-on
    dit que tout est de mesme, le monde ne sera qu’un songe ? il est
    vray, mais avec ce songe il y a une verité qui n’est perceptible
    qu’aux cœurs de son establissement : Quand on chemine en resuant
    &amp; le corps est gisant alongé dans le gouffre du dormir, avec
    quels pieds empruntez des espris vagans fait-on des pas
    differéts ? &amp; si lors que le songe exerce l’esprit guerrier, le
    songeãt oit une harquebusade qui luy ouvre la peau, le blessant avec
    abõdance de douleur : dequoy est cette arquebuse, &amp; dequelle
    nouvelle metamorphose de plõb est faite la balle qui sans douleur
    fait douleur à celuy qui pense en avoir receu le coup ? voyla il
    faut à cecy poser un principe qui soit raison du reste ; Les doctes
    Cabalistes, &amp; ceux qui ont receu leur sapience &amp; la
    ractiquent, disent hardiment, qu’és esprits des Prophetes, il y a le
    passé, le present, &amp; le futur : Et qu’en cette le vertu Moyse a
    descrit ce qui s’estoit passé depuis la fondation du monde, a jugé
    son present &amp; predit l’advenir : De mesme je prononceray avec
    asseurance qu’en nos ames, soit en souvenance, soit en desir, soit
    en jugement, tout est imprimé, pource qu’estans comme l’idee
    universelle les figures de tout y sont comprises : Si cela n’esoit
    comment est-ce que le François qui ne parla jamais Alle mand
    pourroit en songeant conve nir cet estranger de
    langue, &amp; l’entedre ? Ayant faict cette position je poursuivray
    mon entreprise, selon laquelle je juge de la vie future, &amp; bien
    que ce soit au racourcy, si est ce avec intelligence, &amp; pure
    demon stration. Et qui voudra dire que la demonstration ne tombe
    point en ce qui va par dessus le sens, je luy refpondray que cecy
    est tout sensuel, &amp; que l’ame à l’heure du sõge se vest
    tellement des sens, que les sens alors sont incorporels, sont purs
    esprits, &amp; bref sont les sens espurez de len delichie, qui nous
    faict exister. Il y a cor’un petit endroit de remarque, c’est qu’és
    songes il n’y a point de temps, enquoy on peut trouver une
    belle &amp; juste intelligence de l’estat heureux où nous serons
    sans temps : Pour raisonner de l’espace temporelle des songes il
    faut cõsiderer que souvent, en peu de temps que l’on dormira, on
    fera un songe de si grandes circonstãces qu’il n’est pas possible
    qu’en cent fois autant d’espace d’heures on peust en ce monde faire,
    autant d’actions, &amp; quelquesfois aussi on songera tel songe de
    passades fort courtes, &amp; on y sera tout, une nuict, &amp; à
    l’autre on n’y aura pas esté demie heure. Mais à sçavoir si lors que
    nous songeons aller si c’est nous qui allons, &amp; si nous oyons
    parler si c’est nous qui parlons : Quant au cheminer je l’attribuë
    proprement se tenir à nous, mais le parler que no oyons, je le dis
    estre à cét autre que nous devenons, lequel lisant en nostre esprit
    ce qui doit y estre le nous fait entendre : Ie diray volontiers un
    de mes songes entre quelques uns, pour exemple de cecy. Je cuidois
    veoir un personnage lequel estoit griesuement affligé de migraine,
    cettui-cy alloit aux chãps monté sur son cheval, je le
    rencontray, &amp; apres quelques discours il me conta qu’un sçavant
    medecin luy avoit doné une recepte pour son mal, alors il me dicta
    l’ordonnãce que je trouvay bonne &amp; doctement dictee ; l’ayant
    retenuë &amp; conferee à mon resueil : cettuy-là qui parloit à moy
    ne sçavoit que c’estoit de la medecine pour
    ordonner, &amp; n’entendoit pas la difference des
    poids &amp; mesures, il falloit doncques que lors ce fust mon esprit
    qui fust pressé sur ce qu’il pouvoit sçavoir. Il y a davantage,
    c’est que souvent j’ay discouru, &amp; ayãt retenu quelque clause de
    ce que je cuidois avoir prononcé j’y trouvois ce que je n’avois
    point encore appris. Il faut par cela qu’il y ait quelque partition
    sans division, ou quelque chose de semblable qui ne peut estre
    exprimé. J’ay songé autresfois que j’estois un autre, &amp; je me
    voyois eu lieu où je considerois ce qu’il m’’estoit advis que
    j’avois esté. Celuy qui sõge qu’il se mire, il se void, à la verité
    la glace qui luy represente ses lineamets n’est pas fictice, elle
    est de la mesme nature que cette fantaisie qui nous trace en
    l’esprit tant de diverses similitudes qui nous exercent
    continuellement. Le brave Chevalier qui songe qu’il est sur son
    coursier, armé de toutes pieces dans l’armée à l’œil de son Roy, a
    l’esprit alors en plusieurs parties, en son tenant il est luy
    &amp; si est son cheval, il sera doncques homme &amp; beste, car il
    se sent agitté par cette feinte beste, il se
    sét &amp; agitté &amp; fixe, fixe entant qu’il se tient ferme entre
    les arçons, &amp; mobile estant demené par le
    cheval, &amp; toutesfois il n’est qu’un, il n’est point beste, il
    n’est pas aussi l’armee ny les trompettes, &amp; toutesfois tout
    cela est de luy, tout est en luy. Et puis quand on se trouve hors du
    jour on sent de nouvelles tenebres : le jour que lon aveu est le
    jour vivement representant le jour, &amp; la nuict n’est non plus
    nuict que ce jour estoit jour, &amp; ce pendant l’un &amp; l’autre
    ont esté, l’un aussi bien que l’autre : Voyla comment l’intelligence
    humaine, l’intelligence de la beste, &amp; les formes des substances
    sont en nous en telle capacité, &amp; de telle sorte que comme nous
    l’avons denoté tout y est, cepedant il est si bié
    uny &amp; distingué que haque sujet est par fois partagé tout de
    mesme que si c’estoit une substance reale separee, aussi ce n’est
    point sans raison que l’homme est appellé petit monde, ayant en soy
    toutes les natures sensitives, &amp; toutes images en son-esprit,
    portans efficace : ce qui peut estre prouvé assez exactement par les
    songes de cõtentement, &amp; plus en celuy d’amour qu’és autres, car
    si on songe faire bõne chere, au reveil on se trouve
    vuide, &amp; bien que l’on ayt senty la grace representative de
    quelque volupté, si n’en tient-on rien au regard de ce que l’amour
    rapportes, pource que l’esprit qui est tout amour, ayant son object
    devant soy, il faut que tous les sens joiuissent de son
    contentement, &amp; de faict les amans le sçavent, lesquels
    perçoivent la mesme delicatesse figuree en l’accomplissement du
    desir, ne plus ne moins que s’il estoit vray, &amp; au resueil sont
    en pareil estat que s’ils revenoient d’avec le saiet aymé qui se
    fust separé. Le croy que l’on ne peut establir autre raison plus
    preignãte causant ces effects, que celle que j’en ay proposee : S’il
    y a quelque bel esprit qui ayt souvent trouué la liesse en songeant,
    &amp; qui ayt rencontré quelque cause plus galante que ce que je
    deduis, le le prie, en faveur des delices de l’esprit de les nous
    communiquer, &amp; je prieray le Démon du songe qu’il ayt tant de
    bien en songeant, qu’il puisse librement songer, ce pendant que
    j’iray traverser aux autres obiects de mes plaisirs, suivant
    lesquels je me souviendray de rendre à tous preuve de bonne
    volonté.
  
  
  
  
    De la Lune.  OBJECT
    IIII.
     
    
    ’EST icy que j’auray des contre-disans, &amp; que lon me
    reprochera que ce que je chante de la complaisance n’est pas en mon
    cœur comme en mon devis. Mais qui pourroit se tenir de dire ce qu’il
    croid, &amp; a veu ? voila : mes observations me font
    parler, &amp; je laisse le jugement à chacun laisser passer. Les
    anciens ont eu une laisser passer. Les anciens ont eu une grande
    longueur de vie concedée de Dieu, &amp; je croy que ce n’esoit pas
    tant pour multiplier le peuple que pour leur donner loisir de
    sçavoir &amp; apprendre les sciences qui sans l’intervenuë du peché
    nous eussent esté infuses ainsi qu’à Adam. En cette grande quãtité
    d’années, les curieux &amp; ceux qui comme eux vivoient en hommes,
    travaillans non seulement ainsi que les bœufs &amp; chevaux, mais en
    raisonnables exerçans leur esprit, qui leur suggeroit de
    belles &amp; notables observations, ont estably les
    sciences &amp; les arts. S’estants donques advisez des sciences, ils
    eurent en grande recommendation la science de ce qui appartient aux
    mouvemens des cieux &amp; des astres : Et ceux-là s’estans addonnez
    exactement à l’astrologie s’y exercerent avec telle dexterité que
    ceux qui par cabale ou tradition en attendant les escrits en
    receurent les axiomes, parurent en l’exerçant estre autres que les
    hõmes communs, &amp; partãt plus divins qu’humains. Ces doctes
    personnages sçachans le temps de l’eclypse &amp; des autres accidens
    des cieux, prevoyans en eux comme il se falloit gouverner pour
    induire les peuples à les recognoistre, &amp; pour faire qu’ils
    leurs fussent necessaires, dressoient des rencontres par lesquelles
    ils les faisoient venir au poinct de leur intention, &amp; comme par
    fois la populace rude se monstroit fascheuse, ces braves esprits les
    menaçoient de leur oster le Soleil ou la Lune &amp; pour se faire
    admirer &amp; croire, leur predisoient que cela adviendroit au temps
    qu’ils disoient : ce que le commun voyant &amp; oyant flechissoit
    soubs la domination de la doctrine. Ces Peres-là &amp; leurs bons
    successeurs, ont estably les maximes lesquelles sont devenuës
    sentences si vrayes, que puis apres les observations ont esté
    examinées par icelles, &amp; y ont quadré pour estre
    vrayes, &amp; de faict ceux qui se retirent de telles veritez sont
    estimez meüz d’esprit de contradi ction &amp; non de science.
    Parquoy il ne faut pas se retirer de ces legitimes traditions. Or
    bien que je le die ainsi je ne lairray en apparence de sembler y
    contrarier, &amp; toutesfois je demeu re au gros, mais je
    m’esgayeray sur quelque commune opiniõ qui sem ble avoir esté tirée
    des axiomes ve ritables, &amp; ce pendant elle ne peut, pour les
    occasions que nous en remarquerons. On dit ordinairemen que la Lune
    est pleine lors qu’elle est en opposition avec le Soleil, &amp; le
    menu peuple adiouste à cette plenitude ou au vuide
    precedant &amp; suivãt je ne sçay quelles efficaces, qui sont
    vertueuses parmy nous : Les Doctes &amp; entenduz sçavent que le
    corps de la Lune est tousjours un ; bien qu’il change de
    dispositiõ, &amp; que ce corps est perpetuellement plus que demy
    illuminé du Soleil, si la terre ne se trouve entre les deux
    luminaires : j’admets cette illumination pour ne faire point debatre
    les sçavans : Car en verité je croy que la Lune est pleine de
    lumiere qui est sienne, à elle attachée par le Createur Dieu
    Tout-puissant, si on dit qu’il paroist qu’elle n’est pas allumée en
    soy &amp; qu’elle n’est qu’un corps poly qui reçoit la lueur du
    Soleil, &amp; qu’il y paroist en son eclypse que le Soleil ne la
    voyãt pas elle est sans lumiere ; le respons. que pour cela elle
    n’est pas sans sa propre lumiere, mais cette lumiere est si foible
    que l’ombre de la terre causé par cette lumiere de Soleil tãt de
    fois plus forte la faict disparoir ; Que si on replique qu’une
    petite clairté est fort brillante dans l’espoisseur des tenebres,
    j’adjouste pour la Lune, que la sienne est languide &amp; dissipée à
    nos yeux par le vaste de l’ær, &amp; l’autre lueur qui peut venir de
    tant de flambeaux celestes qui ont l’œil plus estincellãt qu’elle :
    Je me jouë aussi avec l’opinion de ceux qui disent qu’il n’y a point
    de chaleur au Soleil : le sçay bien que c’est l’asseurance d’un
    Philosophe, Mais je ne le croy pas en cela : Car un plus sage imbu
    de meilleure doctrine, nourry à plus excellente
    discipline, &amp; mieux cognoissant la verité, parlant par la grace
    du sainct Esprit, prononce que le Soleil ne bruslera point de jour,
    celuy qui sert Dieu. Il n’y a rien qui puisse brusler sans chaleur,
    il y a donc du chaud au Soleil, que si on dit que c’est par son
    mouvement ainsi que dix fois il est parlé en l’escriture du vent
    bruslant, il faudroit que tousjours le Soleil fist du chaud, comme
    le vent aussi, ce que manifestement nous cognoissons n’estre point,
    dautant que le Soleil devide incessammét ses tours sans faire la
    mesme ou semblable chaleur ordinaire, &amp; le vent par sa vehemence
    n’est pas tousjours plein de feu, ains de froid si vehement qu’il
    fait fendre les pierres : mais cette dispute seroit trop longue, je
    retourne à la Lune &amp; de ce qu’on dit, &amp; ne sçay si j’en doy
    doucement sousrire ou m’en formaliser pour le debattre, &amp; je
    m’estonne veu que tant de doctes speculateurs ont si bien espluché
    tout, comment on maintient encore que les os des bestes sont pleins
    de mouëlles en pleine Lune, &amp; en sont vuides aux contraires
    revolutions. Sages qui avez contemplé les sujets inferieurs,
    permettez moy de dire librement mes observations, j’ay remarqué que
    cela peut estre, &amp; qu’aussi il peut n’estre pas, &amp; que
    souvent le contraire advient, visitant exactement les os des bestes
    occises, en temps de pleine Lune, j’en trouvois les uns pleins de
    mouëlle &amp; les autres fort vuides de cette nourriture, je ne dis
    pas en un mesme subject, car en un mesme temps il y a des os qui ont
    de la mouëlle &amp; des os qui n’en ont point, &amp; de mesmes és
    animaux tuez en terme dit basse-Lune, je trouvois des os
    tres-pleins &amp; les semblables asseichez par dedans. A dire vray
    la conjonction ou l’opposition des luminaires ne fait rien à cela :
    Que si on dit que le contraire que j’ameine à l’opinion receue est
    de rare contingence, je mettray ma preuve à la demonstratiõ qui en
    est ordinaire &amp; aisée aux os de mouton, dont un use
    ordinairement à la table. Mais pour faire plaisir à la commune
    opinion je diray que cela advient selon la complexion de l’animal :
    Et pour authoriser le gouvernement de la Lune il faut avoir esgard à
    la nativité selon son cours, selon lequel à proportion les os seront
    accompagnez de peu ou de beaucoup de mouëlle. Que si quelqu’un pour
    controoler doctement mon petit paradoxe, me propose la mer ou enflée
    ou abaissée selon le mouvement de la Lune, je luy concederay
    volontiers ce qu’il amenera fondé sur les belles raisons qui sont
    appuyées des demonstrations des fçavans. Mais aussi il est gracieux
    il m’accordera que la mer n’a ny plus ny moins d’eaux en un téps
    qu’en un autre, car ce qu’elle fait paroistre selõ sõ cours
    ordinaire &amp; non tépesté, plus en un lieu, elle le porte monstrer
    apres en un autre, se tenant aux limites que le Tout-puissant luy a
    prefix, &amp; si ce on censeur a la discretion de
    m’entendre &amp; me gratifier comme je luy concede, il emportera le
    prix &amp; je le gaigneray, il sera victorieux &amp; le champ de
    bataille me demeurera. Sinon je le laisse courtoisement en son
    opiniõ, pour s’y delecter comme e me resiouys en la mienne, aussi je
    uis Mathematicien je ne concede rien en science que ce qui m’est
    demonstré, &amp; sur tout és sujets où les sens sont
    requis, &amp; qui sont pour nous, &amp; dont la cognoissance est de
    la jurisdiction de nostre entendement. Il me reste encor un petit
    accroc de ce qu’on dit que la Lune ronge les pierres, il ne faut pas
    croire cela. Avisez beaux esprits &amp; prenez-y garde, vous qui
    avez assez de doctrine pour m’enseigner que c’est l’humidité amassée
    en l’ær par les reflexions du rayon de la Lune qui la pousse contre
    les objects dont le sel se relentit, aux uns plus aisement &amp; aux
    autres plus difficilement, &amp; par ainsi ce sel estant dissout la
    matiere se lasche &amp; semble estre rongée : En apres nottez comme
    je le demonstre ailleurs qu’il y a en tout plusieurs sortes de sel,
    celuy qui est fixe, tient son sujet plus long temps, &amp; plus
    fermement en subsistance, &amp; l’autre qui est leger &amp; debile
    se laisse facilement couler dont la ruine en advient plustost. Tout
    cecy despend de la consideration des œuvres de Dieu, apres
    lesquelles nous entretenans, nous sommes eslevez vers le ciel, pour
    le recognoistre par l’excellence de ses ouvrages magnifiques.
    
    
  
  
    Des cendres des anciens que
    l’on gardoit, &amp; comme on
    les recueuilloit.  OBJECT
    V.
     
    
    ISPUTANT de la Nature en mon Poëme de l’ame, &amp; de ses
    facultez, j’ay amplement remarqué ce qui oit estre consideré de la
    cendre, &amp; des extremes effects du feu ; à ce que j’en ay resolu,
    j’adjousteray ce peu en faveur des curieux, pour dire que je cognoy
    ce que vous sçavez Doctes, &amp; que je vous redis icy cõme le
    repetant de vostre propre discours. Les cendres sont un acheminement
    à la vie eternelle, car comme d’elles on extraict le sel qui est le
    symbole d’ernité ou perpetuité : &amp; que par le sel tout est
    conservé, aussi des dernieres poudres de nos corps qui sont cendres,
    Dieu faict par sa toute-uissance une semence de future resurrection.
    C’est une maxime notable que ce qui a sõ origine du moins sera aussi
    reduit en moins, nostre petit commencement est monté en
    beaucoup, &amp; nostre beaucoup sera remis à si petit que c’est
    merveille. Or pour ce que c’est une verité aparente qu’à la fin le
    corps humain devient une cendre tres-petite, les anciens pour en
    magnifier davantage le secret hastoient l’effect de nature qui est
    infiniment lent, &amp; brusloient les corps pour en avoir les
    cendres, &amp; de là est venuë la frase dont les escrivains plus
    delicats usent parlans des cendres, pour signifier ce qui reste
    apres la mort, ou designer la mort mesme. Je propose cecy pour
    deduire la maniere dont jadis on extraioit les cendres des
    trespassez, au commencement il y eut de la difficulté mais
    l’invention en fut trouvée bien tost ; La Royne Armoise la fit
    pratiquer à ses serviteurs quand elle voulut avoir le corps aymé de
    son mary en subtiles cendres pour le boire, traict hardy de discours
    cachant une merveilleuse demonstration ! Premierement pour avoir les
    cendres requises, on l’advisa de faire une grãde table de foyet
    platte laquelle estoit de fer fondu, ou de briques exactement
    cuites &amp; cimentées de pareilles, là dessus estoit posé le corps
    tout nud, sur lequel on mettoit un vaisseau de fer fondu fait comme
    une biere au cercueuil, cela ainsi accommodé on mettoit force gros
    bois dessus &amp; autour, lequel on allumoit, le fer estant eschaufé
    le corps se consommoit, puis tout refroidy on tiroit une cendre
    noire &amp; non assez cuite, que l’on achevoit de desecher en
    quelque grand creuset, duquel apres on mettoit la cèdre achevée dans
    des urnes faites expres : Depuis par rencontre de belles estofes on
    s’advisa d’un plus specieux moyé on mit en usage le un asbestin,
    dont on fit de grands linceux lesquels on mettoit plus honorablement
    les corps, que puis apres on accommodoit sur les buschers, qui
    embrasez consommoient la substance du tres-passé sans offencer le
    linceuil. Apres que toutes les cèdres estoient cheutes &amp; que
    celles du bois qui couvroient le linge precieux refroidies, avoient
    esté ostées, on trouvoit en ce drap inconsommable les desirées
    cendres que lon recueilloit, sans qu’elles eussent esté meslées avec
    les autres. Ce lin en fin estant devenu rare, &amp; cette coustume
    ayant cessé pour son coust, ou pour autre occasion, on a changé de
    façon de faire, joinct que l’esperance des Chrestiens a fait que
    cette curiosité mondaine de la conservation de telles cendres est
    euanouye.
     
  
  
    Que signifie Lestes,
    Contemence, Escroquer,
    Mattois.  OBJECT VI.
    
    UI ne m’excusera si j’extravague, il sera trop par ticulierement
    juré, à ce qu’il veut qui soit dit pro-pre à la bien-seance. Le vous
    seray entendre ce discours racourcy : Entre nous qui faisons estat
    d’estre galãds sans estre payez pour cela, nous avõs une coustume de
    trouver mauvais que celuy qui fait profession de sçavoir sa court,
    vienne à deschoir, &amp; que discourant il imite ou l’Advocat
    apprenant à dire, ou le prescheur faisant le suffisant en chaire,
    dautant que cela est de mauvaise grace, parce qu’il convient au bon
    courtisan de suivre la naïveté de son aritifice sans art, &amp; ne
    faire le docte ou l’imiter. Ce que je propose icy, est pour ce que
    parlant de quelques mots usitez je ne puis esclaicir mon opinion que
    tranchant un peu du pedant, ô maladit contagieuse, symptome
    infectant fuyez ou je vous consommeray par le feu des gentillesses
    de mon esprit, de sorte que vous ne serez que fumée donnant lustre
    aux ombrages qui relevent mon œuvre. On m’entend c’est assez. Il y
    en a qui pour orner delicieusement leur langage y employent tout ce
    qui leur semble beau, &amp; bon, &amp; je pense pourtant qu’aucuns
    d’iceux n’useroient pas de certaines paroles qu’ils advancent s’ils
    les entendoient, au contraire ils les rejetteroient, pour ce que
    souvèt ils sõt taxez par elles-mesmes : le diray librement que tel
    abus vient de l’excez de quelques beaux esprits qui se sont
    desbauchez, &amp; couvrent leurs erreurs de paroles qui estants bien
    accommodées à la pensée de ceux qui ne les discernent pas, entrent
    puis apres en conte de bien dire parmy le commun des amateurs de
    l’eloquence du bas chœur : Pour exemple, car c’est où il en faut
    venir, je prendray ce mot de leste qui a eu tant de cours, &amp; qui
    encores fretille entre les levres des plus affectées, qui pensent
    par cette diction designer ce qui est de bonne grace &amp;
    poly ; &amp; ce que les antiques disoient coint, d’où vient
    cointenance, dont ayant osté l’i nous disons contenance, mais ce mot
    de leste est bien d’autre signification. (Pardon selon ce que j’ay
    propose si je fay du sçavant) il ne signifie pas ce que l’on veut
    dire, c’est une diction Grecque qui signifie voleur,
    larrõ &amp; tireur de laine, &amp; pour ce qu’ordinairement telles
    gens sont appropriez de tout ce qui leur fait besoin pour attraper
    les cõ-moditez qu’ils desirent, qu’ils sont bien troussez &amp; sont
    bonne mine, on a dit de leur nom ceux qui estoient redressez outre
    la coustume, &amp; ç’a esté par quelques uns premiers usurpans ces
    voix qui sçavoiét ce que c’estoit, &amp; les ont données à leur
    mode, &amp; puis on l’a trouvé beau, tellement qu’il est entré en
    coustume se retirant du jargon où il avoit esté adapté. De mesme
    c’est introduit le mot d’escroquer, qui vaut autant à dire que
    prendre laschement, &amp; principalement aussi le dit-on du faict de
    celuy qui a volé une pauvre eshõtée, qu’il a honteusement pressée au
    lict de paillardise c’est à dire qui au lieu de l’envoyer avec une
    petite recompense, luy aura pris sa bource ou son vestement ou ses
    bagues. Et à dire bien ce mot est Grec, par lequel on denote un
    vilain lucre, un gain deshoneste &amp; meschant, tel que celuy des
    enfans de la Matte qui appellent gaigner tout ce qui viét de
    surcroist &amp; qu’ils sçavent prendre, ainsi entreeux serrer un
    manteau, destourner une bource, est gaigner comme, entre les
    picoreurs &amp; les voleurs qui exercent ce mestier, dõt il n’y a
    maistrise qu’au hazard d’estre pendu ou defaict honteusement. Puis
    que nous sommes sur cette prise je pense qu’il ne sera point hors de
    propos de cercher l’ethymologie de cette Matte ; voit un peu lire en
    Grec, n’entendoit voit un peu lire en Grec, n’entendoit gueres de
    Latin, ou bien le vouloit prendre à son advantage, vid au
    dictionnaire ce mot Matto, qui signifie je broye, je
    bas, &amp; aussi je devore, &amp; voulant donner un nom secret à ces
    messieurs qui vont de nuit, les nomma de la Matte, equivocant
    volontiers sur Pinso pour ce
    qu’ils pincent au coller : il y a de mesme sorte beaucoup, de mots
    parmy les jargons des gueux, blesches &amp; camelottiers, lesquels
    sont tirez du Grec, &amp; le tout pour le service des compagnons qui
    veulent trafiquer à tout prendre. Voicy un chemin ouvert ceux qui le
    voudront suivre pour chercher d’autres etymologies le pourront s’ils
    l’ont agreable, sinon je les conseille de ne se rõpre aucunement la
    teste, mais que se cõservants ils savourent leur vie prenans plaisir
    à ce qui les delectera sans faire tort à autruy.
  
  
    Des sciences, &amp; comme on
    sçait.  OBJECT VII.
    
    E bien-heureux serviteur de Dieu dit que la science enfle : Il
    faut apporter une grande cõsideration à son dire. Belle ame
    estimeriez-vous que ce grand Docteur, ce Docteur si sçavant sust
    miserablement enflé, &amp; que par la cognoissance de soy-mesme il
    prononçast que la science fust cause que l’orgueil vint saisir
    l’esprit où elle demeure ? non ne vous meslez point de pensees
    desraisonnables, ne jugez pas au pied levé ainsi que les malins.
    Pour avoir cognoissance de son dire faisons un pas en arriere,
    devisons de ce qui est notoire. Je sçay, &amp; beaucoup de plus
    sages que moy ont faict experience, &amp; observé que les ignorans
    sont si fiers qu’il n’y a pas moyen de les supporter, &amp; à ce
    malin &amp; pernicieux genre de simulachres humains il est advis
    qu’il n’y a rien au monde qui ne soit dans son sot esprit, tellement
    qu’ayant rencontre quelque petite lumiere, qu’il estimera grande à
    cause de la privation de tout autre, il se rend insupportable. C’est
    de tel homme auquel le secretaire de Dieu attribuë l’enflement, à
    cause de la science, non veriablement science, mais science pésee :
    Il est vray qu’il y a encores un autre auquel cela convient, helas
    il faut pleindre cettuy-là, car il sçait, &amp; il contracte contre
    la verité de la science, la presomption l’a outré, il est gasté par
    la vivacité mesme des esprits de quint-essence : Ce docte à est
    celuy qui sçait les sciences, s’en peut bien ayder, mais oubliant la
    charité il presume miserable Pharisien, que les autres qui n’ont pas
    ce don exquis qu’il a receu de Dieu, sõt sans jugement, &amp; il se
    glorifie contre eux. O pauvret ta science n’est plus science, pource
    que tu en as quitté le sçavoir. Tu ne sçais plus rien puis que tu ne
    sçais pas qu’il faut sçavoir pour profiter &amp; pour s’humilier :
    Profiter &amp; s’humiler est l’unique sciéce qui nous rend bons,
    entend que le pouvons estre, pour nous retirer du mal, cette science
    est la plus certaine, toutes les autres sont de
    neant &amp; frustratoires. Que servent les Mathematiques si elles ne
    rendent, nostre cœur parfaict ? A quoy profite la lurisprudéce si on
    est tousjours en querelles, &amp; que la doctrine n’en touche point
    l’interieur ? Que vaut la medecine si on ne laisse pas de mourir ?
    Quelle utilité y a-il aux subtilitez des Philosophes &amp; des
    Theologie que pour troubler la verité ? En saine conscience il faut
    confesser qu’il n’y a qu’une science, qui est de sçavoir
    Jesus-Christ, &amp; iceluy crucifié, sçavoir ses commandements,
    mediter aux arrests de sa volonté, &amp; esplucher dignement les
    commoditez de nostre salut : car par ce moyen on s’humilie, on est
    charitable, &amp; puis on a la vie eternelle : il n’y a que cette
    sciéce-là qui la promette &amp; la face avoir : ce n’est pas cette
    science qui enfle : La science mondaine non sciéce mais apparence,
    pleine de vanitez &amp; entre las difficiles, est celle qui fait
    devenir Pharisiés ses sectateurs. Mais la science de charité,
    abaissant les cœurs dans les cendres de l’humilité, les
    eschauffe &amp; enflamme de pieté, laquelle estant utile à la vie
    presente a les asseurances de la vie à venir. C’est cette science
    dont il faut faire estat, des autres il s’en faut ayder pour servir
    cette-là qui est leur Royne, car estans guidez par elle les autres
    seront bonnes ; dautant qu’elle les purifie par sa presence. Ce
    pendant que je jette l’œil sur elles pour y prendre mon plaisir,
    comme en chose ordonnée de Dieu, pour le cõ-tentement de mon
    esprit : Je m’advise que les doctes ont dit que sçavoir est
    cognoistre par les causes, cette sentence est belle, notable, &amp;
    de magnifique consequence, &amp; toutesfois je ne puis l’admettre,
    estant à part moy, je ne la puis souffrir, mon particulier ne s’y
    peut unir : si est-ce pourtant pour faire plaisir aux sçavans, je
    concede cette grande maxime. Mais je ne lairray pour cela de
    m’esbatre en controversant sans aygreur, le voudrois bien que l’on
    me peust demonstrer ou faire appercevoir dignement une cause, à
    celle fin de la bien entendre, ce ne seroit pas peu d’effect pour
    mon cœur. Je sçay bien que par illation de ce que l’on peut dire
    cause on peut persuader ce qui est ressemblãt à elle : mais cõme il
    paroist en tout, les causes sont nues &amp; purement intelligibles,
    celles-là. qui estans cognues donneroy ét tout sçavoir, sont bien
    loing. Tandis que nos esprits sont enveloppez en ces corps, les
    causes parfaictes nous sont incognuës. Et bien nous en avons que
    nous disons ainsi, celles-là ne sont que petits restes qui nous
    apparoissent, &amp; nous les suivons. Quant aux
    premieres &amp; seules vrayes causes, elles ne se jugent qu’avec
    grande difficulté, par une longue usance, ou coustume de discours
    ouys de ceux qui en rapportent ce qu’ils en pésent sçavoir, &amp; de
    là on peut recueuillir qu’il y a beaucoup de sortes de sçavoir : Car
    on sçait par l’espluchemét de ce qu’on dit causes, suivant ce que
    lon a peu tirer par difficile inquisition &amp; acquisition. On
    sçait aussi par tradition, ( &amp; c’est sçavoir à bon marché) d’un
    autre, sans avoir la peine de perscruter les ordres des secrets, il
    est bien, vray que parmy cette science il y a quelque chose qui
    reste, &amp; que nul ne peut enseigner, encore qu’il le sçache
    tres-bien, &amp; cela est la sciéce particuliere de chaqu’un qui ne
    peut estre apprise ny enseignee, &amp; ne s’acquiert que par l’usa
    ge : j’en proposeray un exemple, Un Medecin aura de grands secrets
    qu’il pourra communiquer à celuy qu’il aura esleu pour heritier de
    tels thresors, mais il ne luy sçauroit donner son jugement ny sa
    practique, ny son observation, tant en la speculative qu’en
    l’actuelle, il luy en donnera bien l’induction, qui l’y conduira
    avec son propre travail ; il en est de mesme en toutes sciences,
    arts, &amp; estats : En outre il y a science acquise par invention
    ou rencontre, cette-cy est notable, &amp; on y adiouste la partie
    qui est d’inspiration divine, en quoy il y a de la particularité
    beaucoup, &amp; advient par un exquis labeur en practiquant en
    plusieurs sujets, mais en quelque sorte que ce soit encore faut-il
    que tousjours le travail y soit adjousté ; Car si quelqu’un, vous
    dit un beau secret, &amp; vous ne le practiquez pas, vous ne
    sçauriez vous promettre de le sçavoir : parquoy il faut conclurre
    que quoy que ce soit Tout est achepté au prix du labeur.
    Bien-heureux sont ceux ausquels Dieu donne les moyens de pouvoir,
    s’enquerir &amp; apprendre, dautant que sçachant on paroist homme.
    Il n’y a que la science qui nous distingue des autres animaux. Quoy
    tous animaux dorment, vivent, mangent, boivent, &amp; suivent leurs
    appetits, qu’ont davantage les hommes ? Rien, s’ils ne sont dressez
    à quelque industrie, voyez ceux qui ne sçavent rien, ils demeurét
    sans estre estimez, Hommes ils sont images animees, &amp; rien
    plus : Celuy qui sçait est vrayement homme, mais celuy qui sçait
    bien &amp; faict que son sçavoir tend à edification, &amp; à
    l’honneur de Dieu, cét homme-là demonstre qu’il est vin, &amp; qu’il
    est faict à l’Image de Dieu, c’est ce qu’il faut sçavoir &amp;
    practiquer, à fin de rendre des fruicts dignes de son
    essence, &amp; bien-heureux sont ceux qui participent à telle
    science qui les rend accomplis, &amp; desireux de faire bien, non
    pour estre d’une sotte humeur, non pour contrefaire les graves,
    trancher des suffisans &amp; faire les gens de lettres, c’est à dire
    les mal-habiles : ains plustost pour devenir mettables, non
    austeres, de bonne compagnie, non dedaigneux, pleins d’une belle
    joye qui face desirer la frequentation, c’est cy le but où doit
    tendre nostre science, àfin que nous soyons bons à nos
    prohains &amp; aptes à servir Dieu, selon nostre vocation.
     
  
  
    Des oyseaux matineux. Des
    tortuës.  OBJECT VIII.
     
    
    EGARDANT souvent les façons &amp; gestes de plusieurs de ces
    doctes qui maquignonnoient la reputation à force d’escrire,
    d’alleguer, de traduire &amp; suivre telles mœurs qui conduisent au
    bon heur de leur dessein qui est de se faire cognoistre de ceux qui
    lisent, j’en voy quelques-uns qui font trop valoir le mestier : car
    sous ombre qu’ils ont mis en lumiere quelque ouvrage qui aura du
    bruit, possible plus par hazard que par merite, ils vont faisans si
    fort les suffisans qu’ils en ont mauvaise odeur, &amp; sont cause
    que l’on les poinçonne quelquesfois de prés, &amp; on trouve que
    leurs livres sont plus sçavans qu’eux : Et à ceux-là je demanderois
    volontiers raison de tout ce qui s’offre, dautant qu’ils se font
    accroire que ce n’est point sçavoir si on ne sçait comme
    eux, &amp; je voudrois aussi qu’ils me disent des raisons &amp; non
    des fantaisies, mais allegations probables, à ce que par leur moyen
    je me peusse rendre propre à ce que je desire comprendre. Quand j’ay
    commencé ce propos j’avois l’esprit occuppé, &amp; me faschois de
    quelque amy qui est fade à sa rencontre, pource qu’il pense estre
    trop sçavant, &amp; j’ay trouve qu’il ne l’est pas assez, par ce que
    je luy ay fait une question, à laquellle il ne m’a respondu que
    comme les oyseux respondent au rossignol. Mon probleme estoit ; D’où
    vient que quelques animaux se levent ou esveillent plus matin que
    les autres ou plus tards le laisseray nostre devis, &amp; penseray à
    me resiouïr sur mon sujet. C’est une apparance vraye que les oyseaux
    lesquels sõt animaux qui ne pissent point, font retraicte de bonne
    heure, &amp; se perchent avant que le soir soit estably : &amp; dés
    devant que le matin soit venu ils sont esveillez, &amp; il ne va pas
    ainsi des autres animaux qui pissent, desquels les coustumes sont
    differentes, &amp; de tant de sortes que chaque espece a presque sa
    façon de vivre diverse des autres, ce que je ne veux estre consideré
    qu’en ceux qui vivent à leur liberté, parce que les domestiques
    subissent des contraintes qui les estrãgent de leur naturel. Les
    Philosophes assignent à tout cecy de belles causes, mais peut ce
    qu’elles ne demõstrent rié, je laisse à chaqu’un d’en penser ce
    qu’il voudra, aussi je ne crois, pas tout ce que les anciens ont
    dit, nous le donnant pour raison : Comme quand ils veuent que la
    tortuë couve ses œufs par la vertu de ses yeux, &amp; qui est-ce qui
    estimeroit que leurs yeux fussent petits soleils jettans avec la
    lumiere un esclat de chaleur propre à cet effect ? Ceux qui ont
    voulu s’incliner à cette rencontre ont allegué que la tortuë
    eschauffoit ses œufs de son a-leine, &amp; que lon a pensé que son
    regard fit ce que cette douce eventure peut effectuër. Mais je
    n’admets, pour me le mettre en opinion ny l’un ny l’autre. Il n’y a
    que la chaleur du Soleil &amp; de l’ær qui face esclorre tels œufs :
    N’oyez vous point le texte sainct qui dit que l’autruche oublie ses
    œufs dans le sable, &amp; ne pense point que le Chevalier les fera
    briser, en faisant courir son cheval, dont le pied les oppressera ?
    Ces œufs-là sont esclos par la mesme chaleur ex terieure qui excite
    l’interieure, ainsi qu’elle faict és œufs de la tortuë, &amp; ce
    selon l’admirable providence de l’Eternel qui a voulu que cela fust
    ainsi. Ce pendant que ie me resous la premiere necessité
    d’obeissance reprenant nos tortuës j’ay observé apres ceux qui m’en
    ont advisé que le moyen de cognoistre le masle de la femelle, est en
    la disposition de la queuë, &amp; n’y a que cette seule remarque qui
    les face distinguer estans en ie, c’est que le masle trousse sa
    queuë qu’il jette à droit sous sa coquille, &amp; la femelle la
    dispose à gauche : Or de tout cecy, comme de toutes autres choses,
    je suis d’advis que lon reçoive ce qui paroist sans se crucier mal à
    propos, pour perscruter le lieu des raisons, &amp; que suyvant mon
    beau conseil on face des observations en se donnant du plaisir.
     
  
  
    Le poisson cuit mol ou
    ferme. Une balle de plom
    fonduë au corps d’une
    fille.  OBJECT IX.
     
    
    OUVERNONS nous comme nous pourrons, &amp; ayons tant de sagesse
    qu’il s’en pourra acquerir, si est-ce que le peuple qui espluchera
    nos actions quãd il s’y mettra y trouvera à redire : Et pourtant
    sans avoir esgard qu’à moy je ne me veux mesler que de mes
    affaires ; lesquelles pourautant que je puis tout voir ont tous les
    objects pour sujet, &amp; partant ne pensant qu’au contentemét de
    mon ame, je passe par dessus tout ce qui se rencontre, ainsi allant
    de l’un à l’autre je viens quelques fois à la cuisine &amp; me vient
    au devant une remarque, qui n’est pas hors de raison de
    recognoistre. Comme il se peut faire que le poisson estãt
    cuit &amp; laissé au chaudron refroidir en son eau de cuisson, si on
    met le chaudron sur la pierre pour le refroidir le poisson sera
    mollasse, &amp; si on met le chaudron sur du bois attendre le froid
    le poisson sera ferme. Je croy que la froideur de la pierre par une
    subtile transpiration estãt attirée par la chaleur, se va glissant
    subtilement &amp; ramasse une liqueur lente &amp; trop aqueuse qui
    vient le jetter és parties cuites, qui par maniere de dire palpitent
    encor de chaud, &amp; la se meslants avec ce qui retient le composé,
    dissout ce qui le rend compact, le delayant moitement, ce qui se
    fait à cause que la pierre dense &amp; compacte fait repercussion de
    cette lenteur qui devoit tomber. Au contraire du bois, qui
    porreux &amp; spongieux l’attire, comme estant capable d’extraire à
    soy les qualitez subtiles, ærées &amp; aqueuses. Cecy est assez
    demonstré par l’observation ordinaire. Mais en poursuivant nostre
    aprest, pourquoy est-ce que le poisson estant cuit raisonnablement,
    le cul ou fons du chaudron levé de dessus le feu est perceptiblement
    frais &amp; comme froid, car si tost que le vaisseau sera tiré de
    dessus le tripier, ou osté de la cramailliere, on peut le toucher
    par dehors au fons peut le toucher par dehors au fons son n’est
    point cuit on trouvera cette partie assez dangereuse au touchement.
    Il est evident que la fraischeur qui est dans la liqueur, &amp; qui
    sort du poisson en cuisant, est un peu pesante, parquoy elle
    demeure &amp; touche au fons du vaisseau qui fait qu’il froid. Il
    faut bien qu’il y ait au poisson une grande froideur : veu que le
    sang en est si froid au touchement, cecy est d’un autre lieu, ce
    pendant je me souviens de ce qui est de la chaleur par le moyen de
    laquelle nous vivons &amp; donc le cuisinier de nature fait en nous
    autant que le feu de cuisson en la cuisine artificielle. Il faut
    confesser que cette chaleur que nous avons en nous, est extrememét
    grande, vive &amp; subtile : les anciens le sçavoiét mieux que nous,
    j’entens ceux qui ne sçavoient pas encore faire cuire les
    viandes, &amp; defaict nous ne les cuisons que pour en manger
    davantage, &amp; donner moins de peine à nostre estomac, &amp; y
    avoir plus de plaisir à la rencontre de la saveur. Cette
    cognoissance de cuisson des viandes cruës nous fait juger de la
    grãde chaleut qui est au corps humain, laquelle est telle qu’elle
    peut fondre le plom, je le sçay pour l’avoir observé entre autres,
    en une fille servãte d’un de mesures, la quelle le gouvernois d’une
    lente que bilieuse, je luy fis apres plusieurs remedes ovales trois
    balles de plom, &amp; aux ejections on en trouva deux fort
    amenuisées, &amp; une fonduë à peu pres de la moitié, &amp; le plõ
    qui en estoit sorty fut trouvé en petites larmes &amp; grains au
    fons du bassin. Je ne suis point seul qui ay veu cette rencontre,
    laquelle est tresvraye &amp; je la puis asseurer telle, pour ce que
    je ne me laisse pas tromper. Faisans ce discours &amp; la
    demonstration, il y eut un Chirurgien de mes amis qui m’avisa de
    prendre garde si cette fille estoit pudique, &amp; si de fortune
    elle avoit point passé par le vif-argent qui eust peu causer cét
    effect. Cela fut vuidé &amp; trouvé : Et qu’elle n’avoit eu mal qui
    eut requis ce medicament. Donc je resouz que la chaleur interne qui
    encor est extreme en ces maladies de coliques a peu fair cét
    effect : Ce pendant nottons que ce n’est pas grand cas de cognoistre
    simplement un sujet, mais que c’est tout de sçavoir ce qu’il
    pour.
  
  
  
  
    es pourceaux sains ou non.
    La peau de mouton.  OBJECT
    X.
    
    SGAYANT mon esprit, tant sur mes observations que celles
    d’autruy, j’ay remarqué parmy le mesnage des champs, estre vray ce
    dont j’avois esté avisé par les bõs païsans, &amp; qui sçavent
    discerner le bon du mauvais : A sçavoir qu’entre les pourceaux que
    lon engraisse, ceux qui sont sains taschent s’ils ont un peu
    d’espace en leur test de se vuider le plus loing qu’ils pourront, au
    contraire des ladres qui n’en font pascas ; car ils se salissent
    sans avoir esgard à la proprieté, où les autres tendent seulement
    pour lors : Ces animaux-là ont cette contenance. Mais il y en a une
    bien plus notable au mouton qui est l’animal de douceur je ne me
    veux pas hazarder sur l’exacte recherche de tout ce qui est des
    proprietez, bontez, vertus &amp; commoditez attachées ou provenantes
    de cette pauvre beste, je n’en veux proposer qu’une
    notable, &amp; dont on pourroit faire un excellent emblesme : Si on
    met une peau de mouton en lieu où il y ait infection d’ær, ou
    quelque impression maligne de mauvaise vapeur, soudain cét esprit
    espars en l’ær, &amp; le troublãt ira chercher cette peau &amp; s’y
    attachera, &amp; elle l’attirera tout à soy, si qu’elle sera cause
    de la netteté du lieu qui sera garanty aux despens de la peau qui
    emportera avec soy le mal, la preuve peut renre manifeste cette
    remarque : Et je voudrois que tout ce que l’on escrit fut aussi bien
    notté qu’est cecy, qui n’a gueres d’exception, pour ce que le plus
    souvent je lay observé estre certain : Ie trouve fort mauvaise
    l’authorité qui est prononcée, ON DIT, le plains ces escrivains qui
    pour paroistre doctes &amp; avoir esté de grande lecture assemblent
    tout, soit faux soit vray, je ne m’ingere pas de les reprédre, je ne
    suis point si presomptueux, mais je me fasche de plusieurs qui nous
    repaissent de ce qu’ils ne sçavent pas, maudite est leur audace, car
    elle est impertinante, elle amuse &amp; abuse infinis beaux esprits
    qu’elle abreuve à longues alenées de venin blanc, au lieu de laict.
    A que faire est-ce qu’il y en a beaucoup qui
    escrivent &amp; asseurent vray ce qu’ils ignorent du tout ? Pourquoy
    quelques doctes du siecle dernier passé nous ont-ils repeus de
    vanitez aussi bien que les anciens ? Et puis qu’ont affaire en ce
    temps quelques sçavans de nous faire les contes du Boramets &amp; de
    telles galantises s’ils ne les ont point veuës ? Ils me diront
    qu’ils s’en rapportent à ceux qui les ont remarquées &amp; cognus :
    C’estoit assez que ceux-là nous l’eussent conté, sans que vous en
    eussiez grossy les livres. Je desirerois que chacun fist
    bien, &amp; i que ne missions rien en avant qui ne fut nostre
    science bien esprouvée : Il m’est advis que j’oy le bon Demon qui
    nous dit, gardez vous de vous laisser tant alecher par les choses
    fabuleuses qui sont esparces çà &amp; là, de peur qu’avec icelles
    vostre esprit &amp; jugement n’aille errant ineptement &amp; sans
    fruict : je me transporterois presques, la zele de la verité me
    faisant exagerer, afin d’inviter chacun d’exposer &amp; proposer ce
    qu’il sçait, sans s’amuser à la science d’autruy, ce que nous avons
    fait, apris, veu &amp; cognu est nostre propre science, &amp; de
    telle je veux faire exercice pour vivre heureux.
     
  
  
    D’où vient que quelques
    Magiciens effectuent.  OBJECT XI.
     
    
    NCORES que ce soit une redite, je ne lairray de vous entretenir
    de cette proposition que souvent les Magiciens effectuent. Devant
    que de m’y mettre voyons un peu qui sont ceux dont nous parlons. Si
    nos mots estoient exacts aux sujets, ou que les sujets eussent des
    signes nommez, ce seroit fait, mais dautant que souvent il y a en
    des practiques des noms empruntez, nous courons fortune d’estre
    trompez, &amp; afin qu’il n’y ait point d’inconvenient, je pren pour
    Magiciens non ce que ce beau mot designe, mais ces pauvres d’esprit
    qui veulent estre sorciers en depit du Diable, &amp; qui s’imaginent
    qu’ils ont pouvoir de cõtraindre les esprits, &amp; ils ne
    sçauroient presques avoir pouvoir sur un oyseau, à raison dequoy les
    sages chasseurs disent qu’il faut estre compagnon du chien, maistre
    du cheval, &amp; serviteur de l’oyseau : de l’oyseau qui si ce n’est
    une grande accoustumance ne reviendra pas à vous apres avoir pris
    les ærs, j’ay demonstré quelque part que les anciens n’estoiét ny
    autoursiers ny fauconniers, veu le texte de Job qui dit que le grand
    oyseau ne fera pas à ta fantaisie : Mais je m’esgare de mon sujet,
    ainsi s’extravaguent bien plus ces pauvres qui se pipent
    eux-mesmes, &amp; ce pendant croyent que sages magiciens ils peuvent
    de grands effects. Il est vray qu’ils rencontrent &amp; c’est dont
    je vous veux entretenir, pour ce qu’il m’en prend envie ; jettons
    nous donc à l’ær de nostre dessein, &amp; vagant sur ce vaste
    disons-en un peu. Il y a un certain temps que si on desire, ou lon
    pase, ou bien lon cherche on rencontre à propos, je n’en ay point
    d’autre asseurance que ce qui m’en est advenu, non tousiours, non
    selon que je l’eusse designé, mais par hazard &amp; peut-estre en ce
    qui ne m’estoit pas plaisir aussi les dispositions universelles ne
    sont pas selon nostre projet, mais comme il plaist à la volonté du
    maistre, de laquelle nous disons l’esfect hazard, dautant que nous
    parlons selon nostre jugement debile, mondain &amp; imparfaict, ce
    que j’ay observé je le tiens estre vray, il le sera pour vous si
    vous me croyez : Et de cela la raison est si cachée que nous sommes
    contrains de prononcer ce que dit le Sage, c’est rencontre, ne plus
    ne moins que ce qui est fait par les influences de l’univers : Or
    pour ce que je me veux contenter moy mesme, car pour neant
    travailleray-je si je ne m’en sens, &amp; qu’il me plaist de donner
    le doux plaisir de pareille satisfaction à ceux qui sont de mesme
    habitude que moy, pour convenir d’humeur ; je veux avoir une raison
    positive, &amp; posant laquelle serve de pied pour resoudre tout ce
    qui sera esclos de cét essain, &amp; afin qu’elle ait plus de
    majesté je la feray toute magique &amp; profereray mon theoreme en
    tiltre d’oracle : Si la parole magique est en la branche de
    rencontre, elle fait effect. Cela estant posé pour
    vray &amp; resolu, il advient souvent que ce que lon dit, que lon
    poursuit, que lon tasche, vient à s’effectuer. Or bien me voila
    satisfaict, &amp; si quelqu’un ou dedaigneusement, ou gasamment, ou
    honorablement veut impugner cecy &amp; le reprouver, je luy
    demanderay amiablement ou bravement ou en homme d’honneur, une
    raison plus suffisante : Que si ce quelqu’un là est
    insuportable &amp; presomptueux, je Iuy respondray fermement que
    j’ay mis en avant un principe, &amp; partant qu’il s’y tienne ou
    qu’il le laisse : S’il s’y tient nous sommes d’accord, s’il le
    rejette sans l’admettre nous serons de mesmes, &amp; passerons outre
    sans disputer, selon le remede qu’a inventé celuy qui ne veut autre
    authorité que la sienne : Et puis j’ay une autre secousse, dont je
    me delivre des adversaires : C’est qu’en ces plaisirs de cœur je ne
    veux rien soustenir de mes axiomes (qui sans difficulté sont tous
    vrays &amp; recevables) qu’avec ceux qui les
    embrasseront &amp; trouveront bons : Car à moy, &amp; aux autres
    beaux esprits de penser vouloir autrement, est s’imaginer des
    pensées incõgrues : Ce qui est le meilleur du monde est desagreable
    à ceux qui ne le goustét pas, pource qu’ils n’en font point d’estat,
    à cause qu’il ne quadre aucunement à leur esprit. Jadis tous les
    habitans de Rome ne prenoient pas plaisir à voir mourir le poisson
    Mulet, aussi tous n’ont pas mesmes gentillesses agreables, &amp; ne
    consentent d’opinions : Parquoy en tout je ne desire communiquer
    qu’avec ceux de ma convenãce pour leur plaire &amp; à moy.
     
  
  
    De certaines façons de parler,
    qui ont esté belles autresfois. Cela vous plaist à dire. Entre gens.
    Ce que Dieu y a mis y est encor. OBJECT XII.
     
    
    L y a des façons de parler qui sont bonnes &amp; significatives,
    mais quelques unes sõt de si pauvre grace qu’elles perdent leur
    faveur : je pense que cela vient ou de l’usage qui en est trop
    cõmun, ou de ce que gens de petite estofe s’en sont trop appropriez,
    tellement que ceux qui ont eu du courage ont trouvé le moyen de les
    oster de credit. Mais pourtãt elles ne laissent d’avoir lieu,
    &amp; de regner : Souvét j’ay devisé avec quelque une de ces belles
    (je ne parle pas de vous galantes qui repartez
    excellemment) &amp; representant ses belles graces, son
    merite &amp; le pouvoir de ses perfections sur les cœurs, Elle me
    respondoit naïvemét : Cela vous plaist à dire, si c’eust esté quel
    qu’une de ces ames deliées j’eusse esté pincé au collet, par ces
    paroles elle m’eust renvoyé au loin pour restabler mon discours, si
    aussi j’eusse esté de ces mignons qui commencent à esclater sur le
    bien dire pour en estaler leurs conquestes és yeux des dames,
    j’estois du guet. Mais cette-là me recognoissant du monde, me le
    disoit sincerement &amp; selon la pélée, ainsi qu’il est
    advenu &amp; advient à plusieurs, de cependant cette response a deux
    significations, comme ont, je vous remercie, &amp; ce qu’il vous
    plaira. Je vous remercie signifie quelquefois je n’en veux
    point, &amp; par fois je le veux, &amp; vous en sçay gré. A une
    belle on dira je suis vostre serviteur, elle dira je vous remercie.
    Selon l’accent dont elle usera &amp; les circonstances elle
    acceptera ou refusera. De mesmes en sa signification ce qu’il vous
    plaira veut dire ; je le veux si vous voulez, ou je ne m’en soucie
    pas. Si quelqu’’un dit à sa fiancée aymée &amp; aymant, mon cœur
    voulez vous un beau colier de perles ? ce qu’il vous plaira est à
    dire je vous prie que cela vous plaise &amp; que je l’aye. Si c’est
    entre personnes qui n’ont point tant d’amour, que le serviteur dise
    vous plaist-il des grains d’esmail, elle dira ce qu’il vous plaira,
    c’est je n’en ay que faire ce m’est tout un, si je l’ay je le
    recevray par bien seance, si je ne l’ay pas je ne le demanderay
    point. De mesme est : cela vous plaist à dire. Car la response est
    d’acceptation ou de refus, comme si elle disoit, je croy que vous le
    dites pour vous plaire, sans qu’il en soit besoin, ou qu’en ayez
    envie, &amp; que le croyez. Ou bien j’estime que pour me gratifier
    vous prenez plaisir à ce discours, que j suis aise qu’il vienne de
    vous en tes moignage de vostre bonne volonté. Cette façon de parler
    ne laisse pas d’estre fort bonne, mais elle ne plaist plus aux bien
    disans, pour ce qu’elle est trop trainée par le vulgaire, si qu’elle
    est tournée en mocquerie : Mais quelque belle me demandera comment
    diray-je pour m’expliquer sans user de telles paroles ? Si elle
    respond à celuy ou celle qui la louëra : Qu’elle face une nouvelle
    disposition de paroles de mesme signification, comme tels propos de
    loüange viennent de l’industrie &amp; beauté de vostre esprit, qui
    se delecte à cét entretien. Où le plaisirr que vostre cœur se donne
    sur des sujets divers, vous fait faire ces rencontres : Ainsi
    peut-on s’expliquer selon les occurrences, &amp; aussi en celles qui
    sont practiquées sur la bonne grace : Car dites à quelques belles,
    je vous prie belles que j’aye part en vos bonnes graces. Telle dira,
    je n’en ay point, ô pauvrette ne parlez plus ainsi, car c’est faire
    semblant d’estre dedaigneuse, ou n’entendre point la bien-seance,
    voyez ce que j’en ay resolu au dialogue de la bonne grace. Il y a
    encores une autre façon de parler assez usitée que je trouve fade,
    possible que c’est ma faute, on de ceux qui m’y ont induit, &amp; 
    cette maniere de dire est quãd on veut parler de quelqu’’un qui se
    sçait bien gouverner, maintenir &amp; vivre parmy le monde que lon
    dit, il sçait bien son entregens : Et bien la parole est bonne, mais
    elle est desagreable, &amp; on dit de plus belle grace il sçait bien
    sa court, il est de bonne cõversation. Si je voulois tout esplucher
    je n’aurois jamais fait : toutesfois je feray ce que je pourray tant
    que le vivray, &amp; que les bonnes gens diront, Tout ce que Dieu y
    a mis y est encor, ce qui est souvent dit pour consoler ceux qui
    voyent leurs amis prochains du trespas, cela est bien
    dit, &amp; neantmoins pour ce que les delicats és proportions de
    l’eloquence, ne le trouvent pas bon, je pense qu’il est bien seant
    de n’en user pas : Or bien il est expedient &amp; notable de parler
    non seulement bien, mais avec la grace requise sans affectation ce
    qui n’appartient qu’à ceux. qui ont ce don des Cieux.
     
  
  
    Reparties superbes a un
    glorieux.  OBJECT XIII.
     
    
    ETTUY-LA jouït de son ame, &amp; savoure sa vie, qui s’occupe à
    ce qui est de sa pure cognoissance, suivant les objects selon que
    l’occasion se presente. Les uns passent ce cours en s’humiliant avec
    la fortune basse, les autres se relevent plus galammét. Mais celuy
    seul est vrayement vivant, qui fait paroistre qu’il vit avec
    honneur &amp; contentement. Ceux qui se laissent lier par les choses
    basses font és faux-bourgs de la mort &amp; de l’oubly ; au
    contraire ceux-là sont és termes de la vie, pour y durer qui ne sont
    point attachez aux empeschemens qui les font dissimuler ou les
    retiennent honteusement cõtre leur courage : Qui pourra estre de cét
    ordre-là ? A la verité il n’y a que ceux qui sont vrayement
    riches, &amp; qui au lieu de servir à leurs richesses s’en
    servent, &amp; ceux qui sçavent si bien user de leur peu qu’ils sont
    abõdans : Mais je fais trop de preambule pour venir à mon propos, je
    l’ay fait ainsi pour donner fondement juste à mon affaire : Estãt en
    Poictou je me trouvay en la cõpagnie d’un glorieux riche, qui pour
    toutes perfections n’avoit support que l’appuy qu’il establissoit en
    sa richesse : Il me voulut quereller de gayeté de cœur, pensant que
    je luy cederois, à cause de ses biens, j’ay trop de courage pour
    fleschir, si ce n’est sous la puissance de la vertu. La cause de son
    indignation fut que nous estiõs chez un seigneur qui fit marché d’un
    beau cheval à un chevalier, qui pour l’heure n’avoit pas de
    l’argent, &amp; il s’en obligea au vendeur. Le Notaire qui demanda
    des tesmoings qui ne fussent pas des domestiques de ce
    seigneur, &amp; ayant à choisir s’advisa de nous prier, ce glorieux
    riche &amp; moy, &amp; pource que le Notaire me vit plus entrant que
    l’autre, il escrivit mon nom le premier, puis cettuy-là de mon
    personnier en tesmoignage. A la lecture du cõtract où nos qualitez
    d’escuyer furent cottees : mon querellant se formalisa de ce qu’il
    estoit nõmé apres moy : je luy eusse concedé cette preeminence tant
    qu’il eust voulu, car ce m’est assez d’estre ce que je suis sans
    penser aller devant ou apres, pourveu que j’en sois : Et ce qui
    donna plus de ferveur à son maltalant, fut qu’il y avoit des
    Demoiselles qui tenoyent la risee de nostre homme, qui estoit trop
    inconsideré pour s’attaquer à moy qui le pouvois ranger, &amp; aux
    armes &amp; à la bien-seance, &amp; par l’un &amp; par l’autre : Son
    courroux le fit entrer en despit, &amp; me dire que je ne signerois
    point avant luy. Ie signay, &amp; luy dis, Tenez voyla une
    plume, &amp; voicy une espee, je suis humble de
    cette-là, &amp; glorieux de cette-cy, qui maintiét les grandeurs,
    &amp; que lon porte au costé pour punir les temeraires, &amp; donter
    les presumptueux ; alors Iuy en jurant, comme s’il eut esté payé
    pour cela, me dit, je suis de bonne maison, &amp; riche, vous n’avez
    pas tant de bien que moy : le n’avez pas tant de bien que moy : le
    vant vous, je suis sorty de page deux ans devant que vous fussiez
    exempt du fouët, bien que j’aye moins d’age que vous : &amp; si avec
    mon humble pauvreté, j’ay assez de moyen devons achepter, &amp; tous
    vos semblables, &amp; donner dix fois le prix de vostre
    valeur, &amp; quand je vous aurois tous acheptez je vous donnerois à
    qui je voudrois, ou je vous jetterois en la mer, sans que j’y
    perdisse ou que j’en fusse incommodé pour l’argent, laissez, laissez
    vos grandes richesses qui ne sont qu’un ombre, nous en avons, la
    guerre passee l’a faict paroistre : car nous y avons plus despencé
    en croppieres pour les asnes de mon bagage, que vous qui estiez de
    nostre compagnie ne fistes oncques au plus magnifique de vostre
    equipage. Cette galanterie fit rire tous les assistans, que se
    mocquerent de ce glorieux, &amp; les Dames m’augmenterent leurs
    faveurs, parce qu’elles n’ayment point les sots. Et ce pendant je
    savourois les plaisirs de mon ame, qui cõtinuerent en cette sorte
    tant que cette volee dura : Et de fait je ne me suis jamais donné
    grand peine que du present, pour m’y delecter, n’ayant autre pésée
    que de triompher en bien faisant. Ce gentil-homme voyant qu’il n’y
    avoit point de gain à me fascher, ou y tascher, &amp; cognoissant
    son tort me representa de grace plus asseuree, (apres s’estre
    recogneu) qu’il avoit de l’affection à ma vertu, &amp; dés lors d’un
    pareil desir nous fismes amitié, &amp; telle que conjoints ensemble,
    nous avons depuis fait paroistre qu’une belle emulation est cause de
    braves effects.
  
  
  
  
    Des Feues qu’on met aux
    gasteaux de la feste des
    Roys.  OBJECT XIV.
     
    
    E plus grãd plaisir mondain, apres ces deux souverains que nous
    avons deduits à l’étree du restablissement de Troye, en faveur des
    amours d’Esione, Est de faire son profit de tout ce que lon
    rencontre, &amp; bien que ce plaisir soit mondain, si est-ce que
    quelque fois il se releve &amp; devient spirituel, par ce que lors
    l’esprit se dilate en la douce volupté qu’il perçoit de profiter. En
    cette persuasion rencontrãt un petit sujet, j’y arreste mes discours
    pur me delecter, dõner contentement à ceux qui en recevront avec
    moy. Possible qu’il y aura des esprits qui seront inclinez comme le
    mien, qui auront de l’aide de la rencontre de ces
    ouvertures : &amp; là dessus me jettant à mon sujet, comme en ayant
    faict mention, je respons à une question que j’ay souvét faicte,
    aussi bié que d’autres : Pourquoy met-on des feues aux gasteaux des
    Roys ? On sçait la coustume de France, d’autres lieux que la veille
    du jour de l’Epiphanie on se donne licence de se resjouir à
    boire, &amp; commence-on dés la veille que lon coupe le gasteau en
    plusieurs pieces : Estant coupé on met ces parts en un
    linge, &amp; on faict parler un enfant, on luy dit Febé, &amp; il
    dit Dominé, &amp; un de la compagnie luy respond, disant, pour
    qui, &amp; l’enfant dit, pour Dieu, &amp; celuy qui tire les parts
    la met en lieu certain pour la donner aux pauvres, apres on continuë
    tant que les divisions soyent accomplies : En l’une de ces parties
    est une feue, &amp; la part en laquelle elle est, faict son
    possesseur Roy, si celuy qui couppe le gasteau descouvre la feue, ou
    la couppe, il est Roy, si en la part à Dieu est la feue, le Maistre
    ou Maistresse de la maison aura le sceptre. Et quand le Roy boit
    chaqu’un chante le Roy boit, si quelqu’un y faict faute, il est
    emandé. Voyla en bref l’histoire de ce jeu. Mais avançons nous un
    peu en ce suject &amp; taschons à descouvrir pourquoy on met en ce
    gasteau une feue, plustost qu’un pois, ou autre chose, car le hazard
    se peut tirer avec quoy que ce soit. On dira peut-estre, que cela
    est descendu de la coustume des anciens qui exposoi ét leurs
    suffrages avec des feues blanches ou noires, ce qu’aujourd’huy on
    imitte à Venise, par cela qu’ils appellent balotter, &amp; que le
    peuple qui touchoit de pres ces siecles où lon tiroit à la feue,
    mist aussi une feue au gasteau pour y cercher le sort, peut-estre
    que cela est vray &amp; recevable. Et toutesfois j’en pense
    autrement sans offencer personne, &amp; m’est advis que cela vient
    de la prudence de quelque bon pere vivant du Temps de cette
    invétion, &amp; qui ne pouvant empescher l’impetuosité du peuple,
    lui concedant cette imitation de bacchanales, mit au gasteau cette
    feue, pour demonstrer la vanité des coustumes que les hommes
    introduisent, en imitant les ordres, rangs, &amp; estats du monde,
    qui de foy sont pure vanité tres-vaine, encore qu’ils ayent esté
    constituez pour une fin plus saincte que celle où ils se
    terminent, &amp; ce par les abus qui se sont glissez, multipliez,
    &amp; maintenus par la malice humaine, qui de ce qui est bon faict
    son mal profit, au contraire du bon Dieu qui souvent &amp; quand il
    luy plaist, des choses mauvaises tire des effects excellans. Sans
    nous eslever plus haut, arrestons nous à nos feues. On parle d’un
    ancien qui entre ses conseils salutaires avisoit de s’abstenir de
    feues, &amp; pour cecy nos doctes se crucient pour sçavoir ce qu’il
    vouloit dire. Amis s’il ne l’a esclaircy il le faut deviner, ou bien
    prenant quelque opinion là dessus s’en contenter, soit que nous
    rencontrions avec luy, ou non. Ces gens du temps passé ont dit
    beaucoup de choses pour se faire admirer, &amp; bien souvent
    estoyent aussi bestes que ceux du present : &amp; puis le monde est
    subtilisé, je croy qu’il ny a pas moins de beaux esprits à cette
    heure qu’és autres siecles, &amp; si ceux de ces ages-là eussent eu
    affaires aux deliez &amp; fins d’aujourd’huy, ils eussent eu beau
    mettre des symboles en avant, on leur eust bien faict voir qu’il eut
    falu dire, &amp; parler ouvertement, ou lon n’eust gueres faict
    estat d’eux. Or ce vieil pere avoit son intention, &amp; nous avons
    les nostres. Quant à moy pourtant, ayãt l’ame assez delicate,
    l’impression vive, &amp; le jugement prest à se resoudre, je
    n’imagine que ce qui vient sans peine, &amp; pourtant ayant consulté
    le progrez de ma delicate opiniõ, non opinion, qu’en tant que lon la
    nomme ainsi, car c’est un accord parfaict avec tous les autres,
    dautãt que Dieu me l’a donnee telle : Je vous dis une raison dont je
    vous rendray conte s’il y eschet, c’est qu’il faut se garder de
    manger trop de feues ; Ceux qui jeusnent mãgent des feues, il ne
    faut pas trop jeusner : les pauvres gens en mangent bien souvent :
    gardez vous doncques d’estre pauvres, travaillez pour en avoir, afin
    de vous servir de acommodité. Et puis je vous diray encore un
    secret, les feues sont bonnes quelquesfois, mauvaises à ceux qui
    leur font mal : Mais il m’eschappe de vous dire une de mes pensees,
    s j’offence Pythagoras il ne s’en souciera pas, car il y a trop long
    temps qu’il n’y songe plus, &amp; qui sçait si quelques meschans luy
    ont supposé cecy, &amp; que pour le rendre odieux aux bien-croyans
    ils ayent faict ce iscours de tel sens, donnãt son nom à un autre,
    qui sçachant que Daniel &amp; les siens usoyent de legumes dont les
    seules sout les Roynes, &amp; qu’ainsi ils sont devenus grands en
    secrets, &amp; que pour leur doctrine on les vouloit exterminer
    parmy les sages de Babylone, que le Roy faisoit tuër, il avisoit les
    siens de ne tascher point à estre si sçavans, ains seulement de
    sçavoir ce qui est necessaire pour se maintenir doucement, moictié
    caché, moictié cognu, notez cecy je vous prie, car la doctrine de
    Pythagoras estoit encore recente, il vivoit sous Manasses, Roy de
    Juda, &amp; cecy advint quelque cent ans apres : Mais recognoissons
    le naturel de nos feues, &amp; si nous espluchons exactemét ce qui
    en est, nous y trouverons une abysme de considerations
    philosofiques, &amp; une infinité de mysteres : Si pour descendre
    jusques à la racine nous commençons à la fleur, nous y verrons assez
    de beauté, &amp; beaucoup de vertu, car l’eau qui en est distilee
    comme il faut ( &amp; non ainsi que font ces maraux ignorans
    alquemistes, tels je les nomme, dautant que les bons chimistes
    sçavent bien faire, ) sert à beaucoup de bien : Elle est propre à
    l’entretien de la peau du corps, mesmes elle la renforce contre les
    rigueurs du temps, Par une speciale condition attribuée à tous
    cosmetiques vrays, elle dissout la pierre au corps, non qu’elle la
    ronge ainsi que l’eau forte fait le metail de son obeïssance, mais
    delayant delicatement le flegme qui la maçonne au corps, empesche le
    calcul de se former, &amp; donne à nature ayde à la force de
    jettes &amp; chasser hors le gravier excrementeux, notez qu’il y en
    a une bonne qui sert comme d’esguisoirs aux bonnes humeurs qui font
    service à l’œconomie du composé, cette eau est cardiaque, &amp; a en
    soy une petite eau forte qui est un dissolvant merveilleux sur ce
    qui est de sa rencontre, &amp; sur tout à faire fluer le petit
    esprit gluant qui faict arrester l’humeur gouteux qui donne tant de
    douleurs. La fueille a une glaire detersive, propre aux ulceres
    qu’elle mondifie &amp; glutine, &amp; faict bien aux blesseures,
    apposée à propos, comme pareillement aux dartres. Quant à la tige
    elle est pleine de sel exquis, dont on peut faire
    merveilles, &amp; je vous bailleray une belle industrie à vous qui
    imitez nature, &amp; moulez de petits bastions, vous avisant qu’il
    ny a sable à egaler à celuy qui seroit faict de la cendre d’icelle,
    dont le capitel faict extraction du merveilleux cristal qui opere és
    rains &amp; en la vessie, avec telle proprieté qu’il n’y a rien
    d’égal à ce bien, estant deuëment preparé pour la vie humaine, dont
    l’allongement dépend de cette commodité. O mortels vous ne sçavez
    pas tout ce que vous avez : A ce pas je sens un gallant qui me dira
    que sçachant telle excellence je devrois en ayder aux
    Roys, &amp; aux grands, pour les faire durer long temps, &amp; tirer
    d’eux de la commodité : Beau diseur, ame prudente, sage conseiller,
    je vous avise que ces gens-là n’estiment que ce qu’ils
    cognoissent, &amp; davantage ils sont tant heureux en quelques
    choses qu’ils n’ont pas le bié de sçavoir où est cela qu’ils peuvét
    recouvrer sans peine, qui plus est maintenant il seroit trop tard de
    me venir rechercher pour cét effect, car mon cœur est rassasié de ce
    qu’il n’a pas eu de bonne heure : Et bien il adjoustera, que n’en
    usez vous pour un jour vous rendre l’antique entre ceux qui
    resteront ? Je vous respondray hardiment que pour ce faire j’ay
    assez de prudence &amp; de science, &amp; outre cela le pouvoir
    aussi. Mais que scay-je si i’en aurois l’execution, &amp; que quand
    je voudrois me prevaloir d’un tel bien, si celuy qui peut tout me
    l’octroyera ; le maistre qui est la haut qui sçait ce qui nous est
    necessaire pour nostre bié à sa gloire, nous dispose ainsi qu’il
    veut qu’il avienne de nous : il me donne l’industrie &amp; le soin
    pour cela qui me faict besoin, &amp; &amp; me faict oublier ce qui
    me pourroit singulierement ayder, à fin que je devienne ce qu’il luy
    plaira, selon que je prepareray mon cœur à suivre ses ordonnances.
    C’est luy qui addresse les esprits, &amp; qui faict errer en la
    voye. C’est doncques vers luy qu’il faut se renger, les issuës de la
    vie &amp; de la mort sont en sa main, les facultez des plantes n’ont
    point de vertu sans sa benedictiõ : mais voyez un peu comme ces
    legumes nous attirent à de belles speculations, &amp; cõme ces feues
    nous eslevent ? pour neant ne designent-elles un royaume puis
    qu’elles nous font faire le Roy en nos discours, qu’elles enflét
    selon leur propre naturel, il ne faut pas toutes fois que ce soit
    pour nous faire monter si haut que nostre cheute soit nostre ruine.
    S’il y a des feues en un pot, s’il en est trop plein, &amp; que l’on
    y mette de l’eau, avec un peu de temps elles s’enfleront si fort
    qu’elles casseront tout, que s’il y en a mediocrement alors tout
    sera plein honnestement &amp; abondammét, que si cette plenitude
    n’est que de ce qui est inferieur &amp; caducque ce ne sera que
    vanité, gloire decevante &amp; perilleuse. La raison qui nous porte
    si haut n’empeschera pas que nous ne prenions garde à ce point de
    Physique. Quand on a mis ces feues au vase avec l’eau on n’a ny
    augmenté ny diminué le lieu, &amp; toutesfois par resolution
    d’argument parfaict, il ne faudroit pas qu’il y surviéne plus de
    corps, ce qui semble estre vray, veu qu’il luy seroit besoin de
    plo de lieu : La cause de
    cecy est en l’ær qui en son subtil est demeuré dans les corps des
    feues, &amp; trouvant son propre corps en l’eau il s’en
    revest, &amp; se rerossit, &amp; en cette quantité il y a quelque
    chose qui semble estre le vuide, &amp; qui toutesfois luy est
    contraire, dautant qu’il se multiplie, &amp; le vuide ne peut estre
    multiplie, s’il y en a par le deperissement de substance, ce que je
    ne puis admettre, &amp; aucun autre Philosophe ne le doit, dautant
    que l’anihilation n’est point en nature non plus que le vuide :
    Outre plus il convient considerer que l’ame vegetante n’estant point
    esteinte en ces fruits-semences, elle agit ayãt esté maintenuë par
    cette vigueur quatriesme, laquelle nous avons, demonstré, chantant
    en vers François ce qui est consideré de l’ame, où nous faisons voir
    comme le voyant, cette puissance qui fait que tout subsiste, mesme
    estant privé de ce qui sembloit maintenir son estre : La souvenance
    de mon poëme de l’ame m’a fait faire cette petite desbédade, de
    laquelle je retourneray au propos du Sage, qui conseilloit de
    s’abstenir de feues. Je pense que ce qu’il en disoit estoit pour
    destourner la jeunesse des folies que les Bacchantes faisoyent en
    l’exercice de leurs sacrifices, esquels on faisoit des gasteaux y
    mettant une feue : Et qui me faict tant hardy de le dire ? c’est que
    je voy que cela estimité entre nous où rien n’est de nouveau, parce
    qu’il n’y a rien sous le soleil qui n’ait esté, nos royaumes de la
    feue sont imitations non inventions, &amp; si ce Sage eust dit
    appertement, abstenez vous des folies Bacchanales, on l’eust
    entendu, il n’eut pas eu bonne grâce, &amp; possible il en eut couru
    fortune, parquoy il touchoit de loing à ce qu’il fust aymé de
    tous, &amp; hay de nul. Or je dis qu’auiourd’huy nous avons la mesme
    chose que ce qui s’usoit és folies du temps passé, &amp; qu’il n’y a
    que le nom qui soit changé &amp; desguisé : la substance és
    yurogneries, je laisse à part ce qui est de la devotion, les
    ceremonies, vanitez &amp; abominations sont restees. A cette feste
    doncques que nous nommons les Roys, on faict un gasteau auquel on
    cache une feue pour au hazard faire tomber ce royaume de
    gourrnandise, à celuy qui aura la feue, lequel seroit Roy des
    crevez. Or cettuy-là est dit, proclamé, &amp; nommé Roy, lequel
    n’estant rien est soudain eslevé au plus haut degré d’honneur, il
    devient grand en un moment, aussi il deschet soudain, il s’enfle
    comme une feue abreuvee, &amp; puis, il perit comme n’ayant point
    esté : Jadis en France on faisoit à la Cour un Roy de la
    feue, &amp; le Roy mesme admet toit cette gaillardise donnant par
    attribution d’estat un grand pouvoir à cét eslevé par sort : Et
    pource que quelqu’un en voulut abuser, &amp; que pour lors la
    Majesté royale estoit cõme aneantie pour un peu, on a changé cette
    coustume, &amp; on y faict une Royne. Cecy nous pourra encore
    enseigner qu’il se faut abstenir de feues, &amp; faire comme ce Roy
    qui ne voulut plus qu’il y eust de tel Roy aupres de luy, de peur
    d’inconvenient, &amp; durant le regne duquel où il se practique il
    n’y a que folies &amp; y-vrongneries, dont ensuivent des
    débordements enragez, &amp; des desor dres impudens, pour lesquels
    eviter il est bõ de s’abstenir de telles feues. Quand on parle de
    rejetter ce n’est pas pour du tout s’abstenir de ce fruict-seméce
    dautant qu’il est bon, &amp; a infinis usages, mais il convient se
    retrancher de ce qui peut apporter dommage. Le feu est bon, mais il
    brusle si on s’en approche trop. Ainsi les choses bonnes peuvent
    nuire non à cause d’elles, mais parce que l’on en abuse : Ce qu’il
    faut dignement notter, &amp; sur tout és feues qui ont un symbole
    notable avec la folie, mesmes il y a quelques endroicts où en
    proverbe on dit, il tiét de la feue, parlant de quelqu’un que lon
    veut dire estre fou, &amp; on le veut designer par une parole plus
    modeste : Il y a grande apparence de cette remarque, veu que quand
    les feues sont en fleur les sous ont la teste plus remplie
    d’extravagances. Cecy est le subjet que Pythagoras notte le plus
    dautant que pour estre heureux il faut avoir l’esprit tranquile, ce
    que la folie ne peut laisser à un esprit où elle
    domine, &amp; lequel va suivant la vivacité ou secheresse des
    feues.
     
  
  
    Du dementy. Comme dit
    l’autre.  OBJECT XV.
    
    EAUCOUP d’habiles, aussi bien que les autres, disent plusieurs
    gentillesses sans y prendre garde. Si j’avois à m’amuser à tout je
    n’aurois de long temps faict. Je discours comme il me
    souvient, &amp; je m’advise que parfois on fait des parentaises sans
    beaucoup de raison, si je ne dis bien, il le faut disputer pour
    s’esgaier un peu l’esprit : Mais encores pensez vous que ce soit
    bien dit, estant en compagnie, apres avoir dit à un vous avez menty,
    on dit au respect de la compagnie : c’est comme si apres avoir
    esclatté un vent de derriere on disoit, bouschez le nez : Ceux qui
    preposent le respect ont meilleure grace, &amp; semblent avoir plus
    d’apparence en leur dire. Je voudrois bié sçavoir quel interest a
    une compagnie de l’injure que se font deux particuliers, c’est une
    coustume selon laquelle on s’est réduisi chatouïlleux que lon veut
    vivre avec respect, pour l’avoir non pour le rendre : Si un dementy
    est donné à un seul, que importe-il aux autres ? c’est comme si on
    disoit à quelqu’un qu’il se mouchast, que sur cela tous ceux de la
    compagnie estimassent que lon les appellast morveux. Les respects
    recherchez sont faits à la mode des pensees communes. Et de Comme
    dit l’autre, qui est si commun que c’est une espece de bien-seance,
    ou excuse dont chaqu’un use : Il n’y a marchand à qui il ne soit
    commun : en tout estat on en parle, &amp; puis souvent cét autre est
    mal-mené. Le Roy mesme faisant courtoisie à quelqu’un dira qu’il ne
    la feroit pas à un autre : Et aussi lon me dira que si un autre
    escrivoit ce que souvét j’escris &amp; mets en avant, il ne seroit
    pas receu de la sorte : Et je diray à cettuy-là je vous prie que je
    sois cét autre, &amp; dites vos pensees : Possible aussi qu’il me
    respondra courtoisement me disant que pour me faire estre cét autre,
    il faudroit aussi qu’il fut un autre, tellement qu’une chymere en
    engloutit une autre.
     
  
  
    S’il y a plus de Pieds que de
    Testes.  OBJECT XVI.
     
    
    OUR-AUTANT que tout ce qui en ce monde tombe sous nos sens, ou y
    peut tomber, &amp; est du monde, a esté crée de Dieu tout-puistãt,
    c’est faire ce pourquoy on est en cette terre de le considerer afin
    d’honorer Dieu &amp; Le recognoistre : Si nous y prenõs garde il n’y
    a si petit object qui ne soit assez pour mettre nostre esprit, tant
    soit-il galãt, hors de ses propres imaginatiõs : car ayons tant
    d’entendement qu’il nous plaira, soyons abõdans en artifices,
    magnifiques en experiéces notables, si est-ce que le moindre
    bestion, le plus mesprisé caillou est plus que tout ce que nous
    sçaurions par nostre industrie : je me suis esbatu là dessus
    traittant de l’admiration, au cabinet de Minerve, &amp; maintenant
    estant sur une trainee de mesme cõsideration j’ay pensé plusieurs
    fois à cette proposition qui semble estre pl’joyeuse que serieuse, à
    sçavoir s’il y a pl’ de pieds que de testes : ce qu’épluchant
    j’advise les œuvres admirables de l’Eternel : Mais qui pourroit
    resoudre cette doute : il faudroit sans difficulté avoir esté au
    cõseil de Dieu, &amp; ayant veu ce grãd secret le retenir, pour en
    decider fidellemét. Nos suppositiõs mathematiques n’y peuvent
    sérvir, les maximes de Fisique n’y sõt pas idoines, &amp; le reste
    des sciences ne nous en sçauroit esclaircir. Qui est-ce qui a
    l’inventaire de tous les genres d’animaux ? qui tient le controlle
    des individus de chaque espece ? celuy seul qui les cree, &amp; les
    permet. Mais encores estans hõmes delectons nous sur ce que les
    raisons humaines nous en pourroyent destrer, pour voir si si nous
    pourriõs juger en inclinãt vers une des parties. Si je veux
    maintenir qu’il y a plus de testes, je proposeray le nombre infiny
    de vers de terre, de loches, de limaçons, &amp; puis ce que contient
    l’abysme qui nous jette tant de poissons qui n’ont point de
    pieds &amp; ont chacun une teste, voila il y a un
    grand &amp; merveilleux nombre de testes. Que si c’est pour l’autre
    partie, qu’il faut debatre, je contesteray en remonstrant qu’il y a
    une quantité innombrable d’animaux qui ont des pieds, &amp; si on me
    dit qu’ils ont aussi une teste chacun, rabatons un pied pour une
    teste, &amp; il nous restera une extremement grande multitude de
    pieds, peu sont d’animaux à plusieurs testes, s’il y en a, ils ne
    feront point nõbre en cette dispute, car une poignée de fourmis a
    tant de pieds qu’elle enterrera ces testes : Pour les pieds doncques
    considerons les humains dont le nombre ne peut estre redigé, par
    estat, entr’eux il y a plus de pieds que de testes, puis advisons
    les fourmis, les chenilles &amp; tant d’insectes, &amp; avant que
    nous baisser si bas voyõs les bestes brutes, soient moutons,
    bœufs &amp; chevaux, &amp; autres, &amp; puis la vermine qui
    est, &amp; avec les bestes &amp; les hommes &amp; puis montant vers
    le ciel pensons aux oyseaux, &amp; nous retirans aux grottes,
    songeõs aux chauves-souris, aux souris, aux chats &amp; aux
    rats, &amp; demeurans en la campagne souvenons nous des chiens &amp;
    des bestes qu’ils courét : Que dirons-nous des mouches ? nous avons
    de duit grãd nombre d’animaux ayants plusieurs pieds. Et si pour
    rabatre cela nous reprenons l’autre these &amp; jet-tons l’œil de
    nostre entendement sur le fray d’un poisson, d’où il esclost une si
    grande nuée de petits que sera-ce ? Et si pour la seconde je propose
    les vers à soye dont les bandes sont si grandes : Et puis si je
    reviens aux harans, &amp; en apres au milcanton du lac leman, dequel
    costé ira la balance : A dire vray cette proposition est belle
    &amp; delectable pour en dire un petit mot en passant avec
    joyeuseté, mais de cuider definir, c’est s’advantager à une
    curiosité perilleuse &amp; sortant des limites de la bonne
    curiosité. C’est une abysme sans fonds, il n’y a point de
    Mathematicien qui sçache le moyen de parvenir seulement à l’ombre
    d’une telle demonstration. Surquoy je me ris de ces sages qui ont
    escrit du nombre de l’arene, il leur faut pardonner, ils vouloient
    plustost monstrer l’excellence de l’esprit humain à comprendre, que
    sa puissance à effectuer, veu que leur hypothese est impossible, car
    tout ainsi qu’il n’est pas possible de trouver deux hommes du tout
    se resemblans, aussi ne peut-on voir ny rencontrer deux cailloux ou
    grains de sablon esgaux &amp; semblables : En fin pour faire une
    petite forme de conclusion je diray (sans vouloir l’asseurer) pour
    exciter les autres à leurs objects, &amp; contentemens, que je juge
    à peu pres qu’il y a autant de telles que de pieds, ou pour en
    parler avec plus d’apparence qu’il y a deux fois autant de pieds que
    de testes : Et que ce que Dieu a permis à sà fille Nature de se
    jouër és sujets de son pouvoir, ostant les pieds aux uns, &amp; les
    multipliant aux autres, reviendra finalement à ce dernier conte tant
    que l’equivalence se trouvera, tellement que tout cõté &amp; rabatu,
    donnant des pieds ce qu’il en faut à chaque animal qui n’en a point,
    ceux qui en ont trop n’en auront que ce qu’il convient. Et par cét
    expediant je resoudray ce doute, suivant quoy &amp; passant de
    degrez en degrez, je filosoferay tant que je monteray au beau degré
    qui nous attirera en l’admiration des œuvres de Dieu, pour en faire
    nostre profit ; &amp; lors on ne nous accusera pas d’avoir esté
    oysifs, ains de nous estre mis en devoir d’attirer les belles ames
    aux sainctes conceptions, les allechans par la douceur des mignons
    discours dont nous nous entretenons.
  
  
  
  
    Comme on court apres les
    Empiriques. De ce qu’on dit s’il sçavoit guarir la goute il seroit
    trop riche. OBJECT XVII.
     
    
    Es sages qui poisent &amp; mesurent tout, s’esbahissent quand ils
    rencontrent ce qui n’est pas selon leur regle ; Quant à moy je ne
    pourrois estre tant sage que cela, aussi je ne m’estonne de rien qui
    soit dit ou fait : Il y en a qui oyans dire, Tel a changé sa
    religion s’en esmerveillent, cettui-là qui avoit perdu la femme
    qu’il accõpagnoit au tõbeau de regrets, qui presques l’y portoient,
    s’est remarié avec une de beaucoup moindre merite que la deffuncte,
    entreront en grande admiration comment cela s’est peu faire. De moy
    je ne m’en esmeus point, car il n’y a rien si sujet au changement
    que l’esprit humain, &amp; rien n’est si volage que nostre cœur,
    Aussi quand j’entends des personnes de jugement &amp; de sçavoir
    notable dire des choses à l’avanture, je passe par dessus, je ne
    laisse pourtant de le remarquer fort serrement, je n’ay pas
    toutesfois à tasche de remarquer tout : I’en mettray en advant selon
    que ma fantasie me le ditctera. J’oy quelques fois en discours
    communs qu’on parle de la goutte &amp; du moyé d’y remedier. Aussi
    tost il y aura quelqu’un qui dira, si je sçavois guerir de de la
    goute je serois trop riche, &amp; je luy dis, si vous le
    sçaviez &amp; que ne fussiez employé où seroit cette abõdance ? De
    mesme, mais par contraire position il pourra advenir que quelque
    docte se sera jetté sur cette particularité, apres longue recherche
    viendra à l’experience selon laquelle il aura aidé à quelques
    pauvres sans salaire, &amp; son remede aura eu lieu, ce qu’estãt
    observé plusieurs fois, il publira sagement sçavoir guerir la
    goute : Cela sera raconté à quelque viel avaricieux qui en sera
    persecuté. Il le demendera &amp; on luy presentera le personnage,
    lequel il interrogera de son art &amp; experience, qu’il luy
    exposera sans penser qu’à ce qui est de son devoir : A donques le
    gouteux qui comme presques tous les affligez de telle maladie, sera
    gausseur luy dira : Monsieur ou monsieur mon amy, ou mon compagnon,
    mon maistre, ou selon qu’il luy viendra en pensée, Vous pouvez donc
    me soulager en ma douleur ? Je le puis Dieu aidant. En avez vous
    fait la preuve ? Je l’ay exercée sur plusieurs qui ont senty la
    benediction de Dieu sur les remedes à leur consolation. Et puis
    monsieur luy dira, A ha he, puis que vous sçavez ce grand secret
    vous devez estre bien riche, je vous prie me prester cinquante mille
    escus. Voila le triste medicamenteur confuz : Aussi cela est
    escorcher l’anguille par la queuë : Si le medecin en avoit sollicité
    plusieurs qui l’eussent solennellement payé, cela auroit de
    l’aparence. Faire passer la douleur à un malade, cela n’apporte
    point de richesse s’il ne baille argent ou autre commodité : si
    c’est à un pauvre que le bien a esté fait, &amp; on n’en reçoit
    rien, cette goutte la appaisée ne fera pas le medecin plus riche non
    plus que de guerir un opulent qui vous dira grand mercy jusques à
    l’amender, ou au lieu de recõpenser en bien payant tirera une triste
    somme qui ostera le courage de bien faire à celuy qui se delectoit
    aux bons affaires vers les humains : Je m’advise d’un expedient, il
    seroit bon que la Republique se taxast pour faire une somme ou
    pension à un medecin qui ne vaccast qu’à cette guerison, à ce que la
    sçachant bien, il fust recompensé sans qu’il eust peine de se
    prouvoir pour gaigner la vie en perdant le temps, lequel ayant de la
    commodité il employeroit à ce but uniquement, pour y
    exceller, &amp; en apres en faire du bien à tout le monde : Je
    voudrois que tel medecin fust gracieux, non sujet au gain, &amp; non
    rude d’actiõs ainsi qu’aucuns le sont. Je pense toutesfois quand
    cela seroit : veu que lon mesprise la doctrine, que le monde ne
    laissera d’estre tousiours de l’opinion qu’il s’est imprirnée
    folement : je ne dis que ce que je voy tout les jours : Les
    personnes n’ont qu’une vie qui est si chere, si
    delicate &amp; floüette, &amp; pour laquelle
    conserver &amp; rachepter il n’y a rien de precieux qu’on
    n’exposast, &amp; toutesfois j’en voy plusieurs qui ordinairement
    prostituent leur vie &amp; leur santé, la mettant entre les mains
    des charlattans qui les balottent à leur volonté, ils estallent
    honteusement leurs secrets devant des gens qui les espluchent non au
    contétement des prostituans, mais pour le plaisir &amp; profit
    particulier d’eux-mesmes, qui au lieu de guerir les infirmes se
    guerisent des symptomes de la pauvreté. Telles personnes de toutes
    sortes qui vont publiant qu’ils sçavét guerir, voyent en foule
    courir les insensez apres eux, je dis à bon droict insensez telles
    gens, car ils laissent leur sens propre pour adherer à des coureurs
    qui se mocquent d’eux em portent leur argent. Ne voyons nous pas que
    lõ court à force ces affineurs de peuple, mesmes és lieux où sont
    les plus doctes &amp; celebres medecins, n’est-ce point une honte de
    courir à toute bride apres des ignorans) &amp; mespriser la fontaine
    de science ? Je n’en parle point pour interest que j’y pretende ;
    car si tels offrans la santé estoient doctes je les exalterois le
    premier, mais qui sont-ils pour la plus-part ? gens de basse
    condition du tout alienez de la medecine, qui ont ouy dire quelque
    mot en passant de ce qui aura fait du bien à un infirme, &amp; là
    dessus iront avec leur secret trafiquant la santé de tout le monde.
    Encores les destillateurs &amp; alquemimistes ont quelque apparence,
    car ils ont traicté le meilleur de la medecine : Et toutesfois ils
    sont rejectables s’ils n’ont de la science ou practique : Car
    n’estans que purs empyriques, ils sont reprobables, que s’ils ont
    avec cette belle partie celle qui la rend vive, à la verité ils sont
    d’excel¬-lente approbation, dautant qu’ils meslent deux experiences
    avec une science : Et de faict je diray librement comme je le pense
    avoir dit ailleurs, que tout Physicien qui n’est point alquemiste,
    va filosofant à clochepied, comme tout medecin qui n’est pas
    empyrique, est ainsi qu’un Prestre qui n’est pas clerc ; je voudrois
    que la science &amp; la practique fussent bien unies ensemble, il y
    a plusieurs alquemistes qui travaillent bien &amp; ne sont pas
    sçavans, &amp; plusieurs sçavans qui ne sont pas alquemistes, qui
    voudroient bien l’estre, &amp; ils ne sçavent pas
    travailler, &amp; voila l’importance : je remets en son lieu de dire
    de l’alquemie ou chymie, quant à moy je retien les bons &amp; vieux
    mots, &amp; comme je rejette le vain soufleur charbonnier, j’honore
    le sçavant alquemiste dont les operations sont les anatomies des
    sujets de Nature. Ce pendant pour conclure touchant ceux qui
    miserablement abandonnent leurs corps à ces vironnans, je vous
    advise qu’ils sont esmeuz d’une fureur non bien cognue, &amp; qui
    est insolente ; car ils s’eslargissent à donner grande quantité de
    deniers à tels affronteurs, salarians abondamment ceux qui les
    empoisonnent, &amp; ont regret d’offrir par honneur une triste piece
    de monnoye au docte medein, quand ils requierent son conseil. Je le
    dis sans me plaindre, car je fay plus la medecine pour ce qu’il me
    plaist de faire du bien au monde, que pour profit que j’en
    attende.
     
  
  
    D’une fille qui vivoit sans
    manger. De l’Epimenidium. D’un
    homme fort sobre.  OBJECT XVIII.
     
    
    LA verité c’est une grande sujection à l’homme d’estre contraint
    de boire &amp; de manger si souvent, &amp; qu’il faut recommencer
    incessamment pour entretenir ce petit soûpir de vie tãt qu’il plaist
    à Dieu qu’il soit uny à ce corps, Que de viandes si cheres, que de
    vins si exquis soyent employez pour le maintié de ce que
    quelquesfois un meschant &amp; mesprisable malheur peut esteindre !
    Il est certain que s’il eust pleu au Createur, en eust esté
    autremét, &amp; n’eust pas tant donné de diversitez pour nos repas,
    ny fait des organes propres pour en user à cette fin. Or puis que la
    disposition est telle selon l’imposition necessaire que l’Eternel a
    prescrite, &amp; que nostre infirmité nous a conduit là : Il
    convient pour vivre user de ce que les graces de Dieu nous octroyent
    pour ce sujet, &amp; je ne trouve pas moins d’inconvenient de les
    mespriser, que d’en abuser, toutesfois la sobrieté est sur tout
    loüable comme la gourmandise est abominable. A ce propos je me
    represente les discours de ces doctes medecins qui ont escrit en la
    consideration de l’abstinante de Consolans, surquoy je ne sçay que
    resouldre apres la resolution que j’en pris és stances que je posé
    en l’un de leurs livres. Toutesfois je ne lairray de me donner
    carriere en faveur de l’un &amp; de l’’autre. Je me souviens
    qu’environ l’an mil cinq ces quatre vingts deux, je n’ay pas bien
    mis en ma memoire l’année, mais ce datte fera ressouvenir ceux qui
    sçavent l’histoire mieux que moy, pour avoir esté plusieurs fois sur
    le lieu : En ces temps estant en Anjou je frequentois un
    Gentil-homme de Morane, auquel lieu par bonne rencontre je voyois
    Paschal Robin sieur du Faux, une des lumieres entre les doctes
    d’Anjou : Devisant familierement avec eux, ils me firent recit d’une
    fille de là aupres qui ne mangeoit ny beuvoit, j’en avois desia ouy
    parler, mais dautant que cela voloit sortant des bouches vulgaires,
    je n’en faisois pas estat &amp; n’y presté point l’oreille pour m’en
    esmerveiller ou este desireux d’en sçavoir la verité, que lors que
    j’euz entendu ces personnages m’en raconter la merveille : Ces gens
    de bien m’ayant imbu de cette nouvelle firent partie (pour me
    gratifier) de asser jusques au lieu où la fille demeuroit, qui est
    nommé sainct Barthelemy, où l’ær est beau &amp; de bonne grace, les
    maisons assez ornées, &amp; au haut de la croupe, ce ne sont pas des
    palais, mais il y a quelques mestairies apparentes, en l’une
    desquelles demeuroit cette fille dont il est question ; son pere
    pour lors que j’y fus estoit decedé &amp; sa mere gouvernoit la
    maison &amp; ses enfans avec hõneur : Estans sur le chemin quelqu’un
    de nostre compagnie m’advertit que pour avoir plaisir du discours de
    cette fille, qu’il ne falloit pas luy parler de manger, pour ce qu’à
    ces paroles-là, elle se contristoit amerement, &amp; se taisoit,
    adioustãt que dés le temps de son accidét qui estoit depuis plus
    d’un an &amp; demy, elle s’estoit assez melancholiée si qu’elle
    estoit solitaire, &amp; tellement retirée qu’elle ne trouvoit gueres
    de personnes propres pour la frequentation, &amp; ne familiarisoit
    librement qu’avec certain cousturier de village, qui hãtoit en la
    maison : Je promis de prendre garde à ces
    circonstãces &amp; d’observer ce que cét advertissement me
    designoit : Ce pendant que nous mõtions, &amp; que pour radoucir la
    roideur de la montagne qui rendoit nostre chemin ennuyeux, je
    m’amusé avec une Demoiselle de la troupe, venant assez lentement
    avec elle qui estoit delicate, &amp; devisant de plusieurs sujets
    que nous faisions naistre pour le plaisir de nostre cœur, en
    radoucissant le chemin, &amp; de cette maniere nous arrivasmes les
    derniers : Estans encor loing de l’entrée de la maison, voicy venir
    à nous une belle jeune fille de moyenne grandeur, qui nous vint
    faire si bon recueuil que j’eusse estimé qu’elle m’eust cognu,
    c’estoit à cause de la Demoiselle, à cette rencõtre je dy voila une
    belle &amp; sage fille, je l’aproché &amp; la baisé, elle fut
    courtoise autant que si elle eust pratiqué la cour journellemét. A
    dõque me dit la Demoiselle c’est icy cette belle fille que nous
    sommes venus visiter : Tant-mieux dis-je, j’en suis tres-aise, car
    elle est belle &amp; de bonne grace : Je suis bien contant de si
    beau voyage, avec ce devis nous entrons, &amp; cette fille m’ayant
    laissé prendre sa main faisoit mine d’avoir agreable ma rencontre :
    Estans entrez elle nous dit que fussiõs les bien venus, &amp; sa
    mere qui nous receut avec bon visage, nous tira au plus beau lieu de
    leur chambre basse, où la serviette estoit sur la table ; Et la
    belle abstinante ayant rincé les verres vint à nous, &amp; nous pria
    d’approcher vers la colation qui estoit de fruicts &amp; laictages :
    Elle mesmes me presenta la serviete pour prendre du pain que je
    receu, je ne sçay si ce fut que je fusse beau fils à ses yeux, car
    elle ne s’estrangea aucunement de moy, encor qu’ayant oublié ce qui
    m’avoit esté denotté, ou que je le fisse expres, je luy dis que je
    ne mangerois point si elle ne mangeoit aussi ; A quoy j’eus cette
    response, je vous prie de venir faire le banquet, &amp; ne prenez
    pas garde à moy, je croy que vous ne me cognoissez pas, je vous
    asseure que je ne puis manger, ce qu’elle dit avec un petit sousry
    de bonne grace : Et pourquoy ne mangez vous point la belle fille ?
    je ne sçay s’il vient de là, dit-elle, je m’oublié le Vendredy
    Sainct de jeusner, &amp; mon pere qui paravanture estoit fasché
    d’autre chose, me tança, il m’est advis qu’il dit comme s’il m’eut
    cõ-jurée à jamais ne manger, dont je fus si faschée que je n’ay sceu
    manger depuis. Combien y a-il ? Plus d’un an &amp; demy. Ne mãgeriez
    vous pas bien pour l’amour de moy si ie mãge pour l’amour de vous ?
    Ouy si je pouvois Je pris donc de la colation avec la compagnie,
    sans laisser cette fille qu j’entretins tousiours, ayant extresme
    desir de cognoistre ce que s’en estoit, mesmes
    folettement &amp; comme pa mesgarde je luy mis la main au sein,
    &amp; la trouvé en bon point, qui me faisoit fort estonner de ce
    qu’on en disoit &amp; que je ne pouvois croire : Je la langagé de
    toutes sortes pour descouvrir ce que j’en aurois moyen
    d’entendre, &amp; ce faisant nostre petite familiarité croissoit si
    que ne pensans estre là que quelque demie heure, nous y fusmes plus
    de quatre heures : &amp; eusmes tant de petits propos elle
    &amp; moy, qu’elle me donna une eguillette de couleurs qu’elle avoit
    eu à une feste, &amp; je luy presenté quelque autre petite vetille
    qui luy vint à gré, par ainsi je mis à neant la regle que lon
    m’avoit advancée : En continuãt ma curiosité je parlé à sa sœur qui
    couchoit avec elle, &amp; l’interrogé de plusieurs particularitez :
    Elle me cõ-ta que cette fille disoit voir souvent des
    visions, &amp; que quelques sainctes Dames luy apparoissoiét, qui la
    consoloient : Que de nuict elle se plaignoit fort, &amp; que
    quelques fois elle prenoit un peu d’eau comme autant que pourroit
    boire un pigeon. S’il est vray qu’elle ne mãgeoit point comme
    plusieurs qui en ont fait preuve au pays où l’on s’en souvient
    encor, je pense que c’estoit un naturel qui luy estoit survenu, ou
    que quelque esprit luy suggeroit certaine essence nutritive en
    petite quantité, ayant la mesme vertu que l’Epimenidium ainsi nommé
    pour ce qu’Epimenides en usoit : Un docte de ce temps en ses
    adversaires a fait la description de cette drogue, en laquelle il
    entre des scylles franches &amp; autres substances rassasiantes :
    C’est ce que les Fées donnerent à Epimenides, dequoy il se
    sustantoit durant cinquante ans que lon ne l’a point veu mãger. A
    cecy j’adjousteray une autre histoire vraye &amp; vous parleray d’un
    abstinant qui a travaillé à Tours de l’estat de brodeur, en quoy il
    estoit bon maistre : Un homme d’honneur entre autres m’en a parlé
    des premiers : ce personnage estoit brodeur de la Royne mere
    Catherine de Medicis avec lequel l’homme peu mangeant a exercé son
    estat : II mangeoit si peu qu’ayant disné une fois ce luy estoit
    assez pour huict voire dix jours, qui ne l’eut pressé de prendre
    quelque chose : quand quelquesfois les compagnons le prioient de
    faire cotation, helas ! disoit-il comment mangeray-je, je mãgé tant
    Dimãche passé, il y avoit peut-estre huit jours : Quand les ouvriers
    se levoient pour aller prendre leur refection, il se
    levoit &amp; s’en alloit proumener, afin qu’on ne pensast pas que
    son abstinence fust pour espargner : Cette grande &amp; ne commune
    sobrieté luy sauva la vie le retirant du feu ou du gibet. Il advint
    que comme ouvriers voyent le pays, il vint en une ville où est
    l’inquisition où il entra en boutique, y ayant esté quelques jours,
    propos se meut du Purgatoire &amp; de l’invocatiõ des
    Saincts, &amp; il luy eschappa d’y contrarier, tellement qu’il fut
    accusé, &amp; comme estant du party de la croyance de Geneve,
    pris &amp; mis en prison, &amp; logé en un cachot, où il seroit au
    pain &amp; à l’eau, tant que bon eust semblé aux juges : apres que
    huit jours furent passez, le geolier l’envoya nettoyer &amp; on
    trouva tout le pain que lõ luy avoit porté sans qu’il fust presques
    diminué, le geolier fit raport de cela aux juges, qui demanderent
    comment il paroissoit de face, le geolier dit qu’il n’y cognoissoit
    rien à dire depuis qu’il le vit la premiere fois, ils luy
    commanderent de le tenir encor ainsi une sepmaine, au bout de
    laquelle il luy donna un peu d’ær, puis le r’enferma &amp; il trouva
    aussi tout son pain, il le foüilla derechef, car il ne l’avoit pas
    mis en tel lieu sans l’avoir visité : il fit son rapport aux Juges
    qui luy commanderent de le tenir là huict jours sans luy rien
    administrer s’il n’en demandoit ; le prisonnier n’en fit aucun
    semblãt, la huictaine passée, les Juges encor informez par le
    geolier qu’il estoit de mesme, luy dirent qu’il le mit sur le
    carreau, &amp; le tint avec les autres, ce qu’il fit par quinze
    jours, durant lesquels ils le virent souvent se mettre à genoux en
    un petit coing quand il se pouvoit desrober, &amp; ne cognurent pas
    qu’il eust faict de despence autant que feroit un pigeon en un
    repas, le geolier ayant tout bien observé &amp; declaré à Messieurs
    de l’Inquisition, ils luy commanderent de luy ouvrir les
    prisons, &amp; le laisser aller, geans que s’estoit peut-estre
    quelque sainct homme accusé à tort : Il s’en revint à Tours où il
    conta sa fortune, &amp; depuis il n’eust plus d’envie d’aller és
    lieux où lon parle de l’Inquisition. Il a vescu assez grand
    âge, &amp; ce qui est de / que
    Nature hausse en un lieu baissant en l’autre, au rebours de luy qui
    estoit abstinant, il a laissé un fils si gourmãd que quand il estoit
    en compagnie pour disner à l’hostellerie, ou à la taverne, il
    falloit qu’il payat pour deux &amp; quelquesfois pour trois : Voila
    des complexions &amp; naturels que Dieu communique comme il luy
    plaist : Il y a des animaux qui vivent long téps sans manger. On
    nous asseure quel le Cocca qui a goust de sumach en petite quantité
    nourrit beaucoup, &amp; qu’avec une poignee les Indiés chemineront
    plusieurs iours sans avoir besoin de prendre refection. Ce sont
    particularitez qui ne sont pas ordinaires, la temperature possible y
    fait, aussi lon void quelques personnes fort peu
    mangeans, &amp; d’autres qui sont sujets à gourmandise. Surquoy je
    laisse combatre les vaillans champIons qui sçavent disputer pour se
    donner du contentement, &amp; je leur ouvre la lutte de plaisir pour
    s’esgayer à maintenir l’honneste bonne chere, ou à se consoler des
    faveurs gratuites du jeusne : Ce pendant je me rengeray au milieu,
    afin que je conduise le reste de mes jours selon que mon naturel se
    trouvera capable, à avoir assez de forces pour hõnorer Dieu de mon
    travail, en recherchant à suivre ses commandement, &amp; user de ses
    graces, lesquelles mespriser est en mespriser
    l’auteur, &amp; contrister le sainct Esprit, de la benediction
    duquel estans rassasiez nous serons bien heureux.
  
  
  
  
    Des Poulles qui pondent sans le
    masle.  OBJECT XIX.
     
    
    ATURE nous faict liberalement plusieurs presens, entre lesquels
    un des plus notables est en la merveilleuse engeance de nos poulles
    communes, qui pondent sans avoir eu la frequentation du masle : A la
    verité cette espece de miracle n’a pas esté assez exageree par les
    naturalistes, veu qu’il semble qu’il n’y a pas moyen que la femelle,
    sans mistion du masle puisse avoir conception : c’est une proprieté
    particuliere pour en faire coustume à cét animal dont les masles
    aussi pondent quelques fois, mais ils jettent des œufs petits,
    desquels le moyeu est pasle, &amp; ce pendant c’est un signe de la
    fecondité de cette espece, il est vray qu’il y a une deffectuosité
    en tels œufs, il y en a aussi en ceux des poulles, c’est qu’ils ne
    laissent d’estre bons à manger, &amp; ils ne sont pas propres à
    procreer d’autres poulets, n’ayant point en soy de vraye semence de
    vie, &amp; suis émerveillé qu’un animal parfaict, non nay comme
    plusieurs insectes, ayt cette faculté de produire effect si
    semblable à ce qui conserve son genre en ce monde : Bien qu’en toute
    semance la vertu masculine &amp; feminine soit, si est-il à croire
    qu’elle abonde sur tout en la poule, car je ne pense point qu’il y
    ait autre an mal qui ayt proprieté si frequente : S’il y a quelqu’un
    qui en ayt remarqué à l’egal de cecy, je le prie que nous en
    philosophions ensemble. Ce petit point de Philosophie est cause que
    tandis que je me jouë en ces speculations, je me souviens de
    quelques chymiques pretendus, qui ont dit que la poulle noire est la
    terre vive noire dont estoit produit l’œuf Philosophic, duquel se
    procreoit la divine tinture Physicale, &amp; que cét œuf estoit nay
    sans action masculine exterieure : &amp; là dessus ils s’enfoncét en
    allegories, &amp; à longues alenes võt suivant la trace des faux
    inquisiteurs de la souveraine sapience naturelle : enquoy ils
    s’abusent du tout comme tous ceux qui cuident faire autant que
    nature : Non, Les sages ne cherchent point le moyen de faire des
    substances, aussi les fols se tromperoyent car qui ne peut faire un
    grain de bled, ne peut aussi faire un grain d’or, cela est vray :
    mais tout ainsi que par art on peut haster les fruicts &amp; les
    rendre meilleurs, &amp; comme le parfaict Medecin tient l’homme en
    parfaicte habitude : aussi nature estãt aidee, on peut par elle
    glorifier ce qu’elle nous produit, &amp; le faire venir à la
    perfection pretenduë par la premiere origine, ce que nous deduirons
    plus amplement quã Dieu nous aura donné la grace de voir les fruicts
    de l’arbre dont desia les fleurs nous promettent ses
    benedictions.
    
    
  
  
    De l’Aumusse.  OBJECT
    XX.
    
    UAND je trouve suject pour discourir ou disputer joyeusement, je
    le prends, je m’ y attache, &amp; comme si c’estoit journee à faire
    je le retiens à tasche, &amp; m’est advis que ce faisant je savoure
    ma vie : Je vous raconteray une petite histoire ; je suivois un
    seigneur que je ne daigne nõmer de peur que la posterité ne trouve
    son nom mauvais, à cause qu’il a empesché ma fortune, estant à sa
    suitte ie me dõnois recreation selon les obiects : il advint un iour
    que ma belle fantaisie me solicitoit, &amp; me trouvay à la petite
    porte d’une Eglise, dont les Chanoines m’estoient familiers : Estant
    là je me donnay carriere, &amp; deliberay sçavoir comme on pouvoit
    dire en latin une Aumusse : En cette galante humeur je m’attaquay à
    tous les Chanoines qui vouloient passer, &amp; leur dis, tenant mon
    espée en ma main, que je sçavois bien nommer mes armes en
    latin, &amp; qu’il falloit qu’ils me nommassent aussi la leur qui
    est l’Aumusse, en mesme langue, ou qu’ils n’entreroiét pas, ains
    feroyent le tour, j’asseurois que cela m’estoit commandé de faire,
    pour l’instruction du fils de celuy que j’affectionnois : Quelques
    uns pour me gratifier passerent, les autres qui ne sçavoient qu’en
    penser à cause des troubles, estimans qu’il y eut anguille sous
    roche, sous cette fintise se destournerent, tant qu’un assez
    indisposé de sa personne à cause des goutes me dit qu’il entreroit,
    je luy dis que non feroit, s’il ne me disoit une Aumusse en latin,
    je l’assuray du desordre que ie luy ferois, tant à cause que je
    l’accuserois d’ignorance qu’aussi j’estois plus fort que luy : Lors
    se sous-riant il me dit que j’avois raison, adonques il me satisfit
    en ceste sorte, dicitur Amussis, Quia
    vinimus ad Amussim. Cela me contenta si fort que je l’estimay
    estre tel que sa qualité le portoit, j’ay appris cela de
    luy, &amp; si je l’eusse sceu quand j’ay declaré la cause des
    bonnets ronds, je luy eusse mis : je pense que cela est
    recevable, &amp; que l’on doit rayer les mots barbares, dont on
    signifie ce qui peut estre mieux dit en on latin : Mais quelqu’un
    lira cecy qui n’entend point le latin, qui se faschera que je ne le
    contéte, si je n’eusse eu peur de faire comme les prescheurs qui
    alleguent puis n’interpretent, je l’eusse faict : Ce que j’ay
    rapporté signifie, me respondant à ma question, Elle est dicte
    Reigle, car nous vivons de reigle,
    Amussis est à dire Reigle. J’ay
    trouvé cette rencontre fort bonne, &amp; qui doit estre receuë comme
    la verité de ce qu’elle propose, en ce qui est du
    droict &amp; reigle à ceux qui vivent autrement que le commun.
    
    
  
  
    Quelques curiositez, de l’ambre,
    de la laque, de la lycorne, &amp; chastaigne. Des laizardes. 
    OBJECT XXI.
     
    
    Eux qui n’ont point de curiosité ont l’ame extremement abbatuë,
    ou bien leur intention est occuppee à quelque grossier object qui
    les engage en l’obscurité de mescognoissance. Il y en a de plus
    esveillez, mais le suject commun qui retient les courages terrestres
    les ravit tant vers le lucre mondain que les delices spirituelles ne
    leurs sõt point perceptibles, dautant qu’ils n’ont pense qui ne soit
    tenduë pour l’effaict de leur avidité : Le cœur vrayement curieux
    qui vit en la liberté naturelle, qui ne s’acquiert &amp; ne se
    continuë que par l’exercice vertueux qui contente la belles ames,
    est bien d’autre estoffe &amp; qualité, il est abondant en belles
    intelligences, &amp; n’ayãt égard qu’au sacré but de ses
    pretentions, à plus de contentement que ceux qui gisent accablez
    sous le faix des affaires, concernantes l’excessive passion de
    courir apres l’abondance des commoditez temporelles : me loüeray-je
    pour cette grace que le Ciel m’a cõmuniquee ? diray-je que j’ay
    l’esprit ainsi faict que je veux, que soit celuy du curieux ? quand
    je le feray je ne feray tort à personne, &amp; quel danger y a-il,
    ou quelle mauvaise presomption de dire ce qui est propre à soy-mesme
    l’ayant receu de Dieu ? &amp; partant est sans le detriment
    d’autruy : &amp; pourquoy un esprit qui s’exerce sur ce qui est de
    plus beau pour s’embellir ne fera-il profession de ce qu’il est ? Il
    n’y a pas de pointe dissoluë à se faire paroistre
    vertueusement, &amp; par moyen legitime un vaillant qui hors temps
    prescheroit ses vaillances, publiant ses loüanges sans propos,
    seroit un vanteur, &amp; possible deviendroit impudent &amp;
    menteur : Mais estant à la guerre, aux lieux où il faut bien faire
    devant les yeux de son Roy, de son Capitaine, pour quelque belle
    occasion, à l’endroit requis pour se faire valloir, &amp; qu’il
    excede, que mesme il paroisse s’il peut plus que le chef, en
    monstrant ce qu’il sçait &amp; peut en son exercice : adoncques il
    fera ce qui est seant, il se monstrera en gloire sans estre
    presomptueux. L’eloquent qui discourt &amp; estalle devant les bien
    disans, les excellences que son esprit proportionne sur sa
    langue, &amp; declare à l’ouverture de ses levres disertes, sans
    rien dire de soy presche sa propre loüange, &amp; demõstre ses
    vertueuses &amp; notables conceptions : L’ouvrier qui travaille
    soigneusement, &amp; qui monstrant son œuvre exquis en deduit la
    merveille en temps propre, n’est point vanteur, ains est le sage
    demonstrateur de ses particulieres perfectiõs Aussi quand je me dis
    curieux sectateur de la bonne &amp; juste curiosité, je represente
    ce dont je fais estat. Cette mer me veut ravir, &amp; se glissant m’
    attire, parquoy il est plus expedient de sortir de ce brave discours
    pour nous mesler de nos petites curiositez, à ce que lon ne presume
    que je vueille faire grande gloire de petit faict. Les anciens nous
    ont laissé par escrit plusieurs choses, dont les unes sont
    vrayes &amp; les autres fausses : j’en ay traicté au cabinet de
    Minerve, discourant du Diamant, à cette rencontre nous avons
    l’electre ou ambre qui est cette larme ou mineral dont on fait des
    chaisnes &amp; bracelets, colliers &amp; autres grains de
    gentillesse. Ces grains-là ont une vertu pecifique d’attirer le
    festu, estans es¬-chauffez par frottement cõtre quelque chose
    souple, comme drap ou linge : cette seule espece-là n’a pas telle
    vertu particuliere à elle seulement, d’autres l’ont
    aussi, &amp; pour le prouver je mettray une observation possible de
    plusieurs, au moins je l’ay veu : La laque dont on faict ces petits
    brins grossets &amp; ralongis que son nõme cire d’Espagne, (mais
    improprement, car ce n’est ny cire, ny d’Espagne, ) a la vertu
    semblable, prenez en de pure qui soit la vive larme ou celle qui
    s’attache sur de petits bastons &amp; escots) &amp; la frottez,
    apres cela, vous verrez qu’elle attirera la paille mince qui luy est
    opposee, ainsi que fait l’ambre, &amp; là dessus je deduiray un
    beau &amp; gentil petit secret que le hazard m’apprist au
    commencement que je philosophois manuellement pour cognoistre ce
    qu’il y avoit, j’eu intention de travailler sur les œufs, dont je
    fis cuire quelque quantité, j’en pris quelques blancs que je mis sur
    une ardoise au Soleil, ces blancs estoient durcis, &amp; mis en
    diverses pieces de differétes figures, les rondes furent les plus
    belles, plusieurs jours apres je regarday ces blancs qui estoyent
    exposez à la chaleur plus vive du Soleil, mais en lieu où il ne
    pouvoit tõber d’eau dessus, &amp; je trouvay qu’ils estoient
    secs &amp; de couleur d’ambre, j’en fis essay, ils tiroyent la
    paille comme le vray karabé, &amp; philosophez un peu là
    dessus, &amp; vous en resjouïssez : Passant plus avant nous nous
    avisons de la Lycorne tãt cognuë &amp; tant ignoree, mais estimee un
    remede tres-notable : Lors que l’on la veut examiner pour la
    discerner des autres cornes, on pense qu’une de ses preuves soit,
    que mise en l’eau elle forme infinies petites perlettes en
    similitude, &amp; tellement bien representees que l’œil en est
    resjoüy ; je ne trouve point que cette notte soit bonne, car elle ne
    luy est pas particuliere, pource qu’il en avient de mesme à
    plusieurs sujets, dont quelques-uns sont propres à remedier à
    l’accident faict par les venins, ou à ce qu’ils causeroyent : de
    fait prenez une chastaigne cuite, pelez-là &amp; la pressez puis la
    laissez tomber en la liqueur, &amp; vous verrez qu’au fonds de
    l’eau, elle se : herissonnera de petites perlettes : demesme en
    faict une cruste de pain noir principalement. Le parchemin neuf en
    cause autant jetté en l’eau, je ne doute pas qu’il n’y en ait
    plusieurs autres, outre ceux que j’ay observez qui ont la mesme ou
    pareille proprieté : Voila comment en ces petites gentillesses je
    volette sur les observations que je practique benissant Dieu en ses
    œuvres. Entre les merveilles des effects qui reussissent de ce que
    nous preparons, il faut dignement considerer l’eau de vie, &amp; le
    vinaigre : en cét endroit nous ferons estat d’une petite merveille
    que j’ay apprise de ceux qui jettent en sable des bestions, ils
    prennent une laizarde verte, &amp; luy font avaller un peu d’eau de
    vie, un petit de temps apres elle se dispose comme elle peut, &amp;
    meurt, adoncques ils la prenent &amp; en font ce qu’il leur viét en
    fantasie. Le vinaigre en fait autant, mais non pas si soudain :
    Recherchez les autres liqueurs &amp; jugez des raisons de tout ce
    que se rencontre. Voyla une exquise preuve de l’eau de vie qui
    resveille par soy nos esprits, je la compare à la juste curiosité
    qui releve heureusement les courages addonnez aux objects
    superieurs, &amp; faict mourir les tristes cœurs qui ne font que
    glisser sur les sujets terrestres.
     
  
  
    Chaqu’un abonde en son sens. Si
    un autre le disoit je ne le croirois pas.  OBJECT XXII.
     
    
    L est permis de se donner carriere quelquesfois &amp; de se
    dilater à plaisir sur le sujet de son propre cõ-tentement. Mais
    arrestez un peu, n’allons point si viste, ou bien voyãt cecy ne
    jugez que vous n’ayez gousté la cõclusion. Quoy je n’ay gueres mis a
    tenir la bride de cette course ! Là je m’y avanceray ainsi, me
    donnant une belle licence, monté sur le lieu relevé où je prescheray
    ma propre loüange, je discoureray de telle façon que je laisseray à
    plusieurs de grands argumens pour juger de ce que je pretends dire
    de ceux qui ont beaucoup d’opinion d’eux mesmes, &amp; sur la feinte
    de ma particuliere opinion, on discernera de la vanité qui nous
    eslance. Soit que je me vueille jouër ou despriser selon l’excez
    donc mon sens me traversera, qu’en pourra-il advenir ? qui
    l’entreprédra pour moy contre moy-mesme, puis que je sçay que ceux
    qui se louënt ou déprisent sont ordinairement vexez de vaine
    gloire &amp; mal fondee ? A propos de cette entreprise je vous diray
    une belle petite histoire, je ne me souviens point si j’en ay deduit
    l’advanture quelque part parmy mes inventions. Estant en Anjou en
    une maison de Gentil-homme où nous passions le temps, deux qui
    estoient galants d’esprit, joüoyent aux eschets, &amp; nous les
    regardiõs : un des joüeurs, fut Cæsar qui avoit espousé la sœur
    d’Alexãdre, lequel les regardoit aussi : les deux bons combatans
    faisoyent de beaux coups, &amp; des entreprises serieuses. Tandis
    qu’ils songeront à gré, je feray une pose sur l’opinion du commun
    qui en plusieurs lieux estime que de dire un homme sot, est declarer
    que sa femme se preste à un autre, pour luy communiquer les faveurs
    d’amour : Cecy est à propos, pource que Cæsar ayant faict une faute
    notable s’escria disant, je suis un grand sot. Alexandre luy repart
    incontinant, vous avez menty, mon frere, ma sœur est femme de bien :
    voyla une querelle formee. Si à la chaude nous n’y eussions mis
    empeschement, ces deux freres se fussent perdus l’un l’autre, ou
    tous deux. A a fin par bonnes raisons &amp; douceur on les appaisa
    un peu, &amp; je fus esleu des deux pour en consulter : ce qui fit
    qu’ils m’esleurent pour cét affaire, est que lors j’estois tousjours
    prest pour en faire dire, je disputois des duels, j’en amenois mes
    resolutions, &amp; en disois comme fort resolu, &amp; ils
    m’escoutoient à cause de la bonne opinion qu’ils avoient de
    moy, &amp; je leur alleguois outre les raisons de l’espee, les
    consequences du droict ancien &amp; du nouveau : cela demeura au
    croc, dautant que Cæsar faisant aller son cheval en
    avant, &amp; voulant plus tirer de luy qu’il ne falloit se collera
    contre la pauvre beste, qu’il poussa à toute bride vers un fossé
    qu’il franchit, mais mal, car ils tomberent tous deux, &amp; de la
    cheute Cæsar mourut sans avoir eu loisir de sçavoir que le dementy
    retournoit à son honneur. Il m’est avis que j’avois raison d’en
    definir ainsi, &amp; ne pense pas qu’il y ayt moyen d’en oppiner
    mieux, &amp; encore que possible plusieurs en diroyent plus
    autentiquement, mon sens auquel j’abonde me fait ainsi presumer. En
    verité si en toutes choses nous estiõs ou pensions estre autãt
    remplis, nous pourrions à juste occasion nous dire sans
    enuie &amp; maligne passion, parce que ayant autant de charité elle
    seroit accomplie en nous, &amp; serions parfaits. Que nous ne soyons
    tels en nostre sens que je le dis, je m’en rapporte à qui que ce
    soit, prenez telle personne qui pourra estre à rencontrer, soit
    homme ou femme, jeune ou d’aage, il n’y en aura aucun qui en ce
    qu’il pense, estime qu’un autre ayt plus de jugement que luy : il
    n’y a homme qui croye qu’un autre soit de meilleur avis ou conseil
    qu’il est, j’entens en ce qui est principalement du gibier de son
    intelligence, &amp; de ce qu’il a accoustumé de faire selon son
    estat, &amp; vacation ordinaire, je ne veux pas parler de celuy qui
    seroit si presomptueux que de s’avancer sur ce qui outre-passe sa
    capacité, &amp; dont il sera ignorant. Mais en ce que chaqu’un pense
    sçavoir, il cuide y avoir le plus de jugement, tesmoin le commun
    propos de ceux qui disent : Si un autre me le disoit je ne le
    croirois pas, tellement que l’on a plus de croyance à soy-mesme qu’à
    tout le reste du monde, comme il est evident ; Que si cela est
    mesmes és courages des plus vils &amp; abjects, d’où viendroit
    qu’ayant l’esprit plein de belles pensees, agitté d’excellentes
    pointes, &amp; mené des plus exquises opinions, n’auray-je semblable
    fin de semblable passion ? j’ay plus de grãdeur au Cœur que je ne
    suis grãd, &amp; j’ose attenter à ce qui est plus magnifique en tous
    sujets d’excellence, partant ie m’estime unique en l’estat relevé de
    mes exquises pretentions : Et pource en cette galante extase je ne
    pense pas qu’il y ayt aucun capable de me surpasser en la sagesse
    que je me propose : Mais quelqu’un me dira, pourquoy souvent en
    apparéce &amp; tacitement aussi avez vous concedé que de plus sages
    que vous ont de grandes &amp; notables opinions ? Sçachez, &amp; je
    vous le dy, que les braves Chevaliers se donnent l’estœuf de
    loüange, à fin de n’estre pas estimez gens de peu, pour en avoir
    vaincu un autre de basse estofe : Doncques si pour cause analogique
    je dõne gloire à quelques uns qui sont de merite, je fay fort
    bien &amp; prudemment, car je gratiffie autruy en me gratifiant,
    &amp; je fay de tant plus reluire ma gloire, &amp; l’augmente,
    recognoissant ceux qui en ont, pource que les judicieux jugeront que
    je m’y cognois, car on est recompensé en ce monde par le mesme
    traffic que lon practique, &amp; puis l’ouvrier est digne de son
    salaire. Mais allegant la parole de l’unique Sage je me sens touché
    d’une nouvelle lumiere, qui me fait recognoistre la vanité de nos
    sens, &amp; le peu que c’est de nos conceptions mondaines, &amp; en
    cette habitude je me desirois bien loin des pretentiõs de tãtost,
    lesquelles je veux oublier, je ne veux doncques plus rien de ce
    temporel, cette grace apparente de loyer mondain m’est suspecte, j’y
    renonce, je ne veux point du salaire du siecle, j’en desire un
    meilleur, je languis apres I’Eternel, c’est à cettuy-là que je veux
    tendre : c’est icy que je veux resiner mes volõtez tetrestres :
    c’est à cette juste esperance qu’il faut pretédre : c’est en cet
    espoir qu’il faut estre sage, c’est en quoy il faut abonder : c’est
    en ce sens interieur que le sainct Esprit nous infuse qu’il faut :
    mettre peine d’estre abondans : En cette bonne emotion me mettant au
    rang où mon indignité me jette, je chercheray le manteau d’humilité,
    sous lequel j’espere que le bon Dieu me donnera ce qui m’est
    necessaire. Il le peut, c’est luy qu’il convient cõsiderer pour en
    attédre ce qu’il nous faut : il ne luy couste non plus de faire le
    grand que le petit, l’estimé que le mesprisé, &amp; partant evacuant
    mon cœur de toutes les fumees du monde qui blessent les yeux de
    l’esprit, je tascheray que la mauvaise abondãce des sens
    corruptibles ne n’empesche d’estre tel que je puisse estre capable
    des graces que le sainct Esprit me donnera gratuitement, pour estre
    escrit au livre des siens.
     
  
  
    De la Coudee.  OBJECT
    XXIII.
    
    E plus avantageux pouvoir qui soit demeuré à nostre esprit est de
    penser ce qui luy plaist. Rien n’est si libre que les
    pensees, &amp; n’y a puissance terrestre qui puisse y mettre ordre :
    En despit des Monarques je péseray d’eux ce qu’il me plaira, leur
    puissance souveraine ne se peut estétire jusques à la pensee,
    laquelle faict Roys, riches, aysez, &amp; tels que l’opinion suggere
    à ceux qui la demenent. Autresfois que les depits ’amoureux
    agittoyét ma pensee je mis en avant le privilege qui comprend cette
    liberté, avec ceque je desire suivre pour vivre contant :
    Quelques-uns qui l’ont trouvé bon s’en sont servis &amp; l’ont
    adapté à leur propre ouvrage. J’ay esté bien aise que quelques beaux
    esprits ayet avoüé ce qui est sorty de moy, mais je ne trouve pas
    bon que l’on s’attribuë mon ouvrage comme a faict un certain, qui
    dans ses œuvres a inseré un Cãtique sainct que ma main a retracé a
    pres les paroles du sainct Esprit, je pardõne toutes fois à sa
    vieillesse, la barbe blanche faict que je l’excuse, &amp; sans le
    respect que je porte à quelqu’un qui luy appartient, je luy en
    serois peut-estre honte : Non, je ne le voudrois pas, car je
    l’ennuyrois, &amp; puis je luy permets d’user de mon privilege que
    je n’avois pas faict pour celuy qui a pris non une page, mais
    presque tout ce qu’il y a dans mes souspirs amoureux, &amp; en a
    fait un livre qu’il a dedié à un Prince : autant en a fait un autre
    qui a envelopé mõ amour bravé dans un sien ouvrage : Il y en a un
    qui a pris l’hymne du Colombin, &amp; l’a mis en son livre, sans
    prendre garde au nom de la dame qui s’y trouve, pour l’amour de
    laquelle je l’ay fait. Or mon privilege, sans y penser est cause que
    j’ay dit cecy, il vaut autant que ce soit à cette heure, au moins
    mon cœur en est deschargé, &amp; partãt plus legerement il volettera
    selon les permissions de ce privilege, qui est :
    Par arrest de nature un chacun a
    puissance
    De penser ce qu’il veut, de faire
    ce qu’il doit,
    De pouvoir remarquer tout ce qu’il
    apperçoit,
    De dire ce qu’il ose, &amp; par
    fois ce qu’il pense.
    Selon ce privilege je me dilateray librement és sujets de mon
    intétion, &amp; quoy que je die qui semble contrarier à
    quelques-uns, si est-ce que je ne pretends aucunement reprédre
    personne. Cela dit, je prie les sçavans de m’estre favorables, c’est
    d’eux dõt je tiens ce que je sçay, je ne suis point s’ils de paisan
    pour me mécognoistre, ayant de la doctrine, qui souvent au lieu de
    rédre telles gens humbles, les fait devenir glorieux. Je vay
    humblement cueillir les fueillettes qui tombent des riches fleurs,
    de l’abondance de ceux qui ont travaillé. La plus part des sçavans
    que je remarqueray sous le nom d’un seul qui a veu leurs
    œuvres, &amp; en a recueilly &amp; allegué ce dont il avoit affaire,
    nous ont laissé par estat la quantité de la coudee, &amp; me semble,
    sauf leur merite, qu’ils ont pris l’un pour l’autre : Le Vigenaire
    qui est celuy qui les a diligemmét espluchez en a fait mention en
    les doctes Commetaires sur Philostrate, au tableau d’Ariadne,
    page 229. Il a eu ses opinions comme chacun les siénes, &amp; est
    loüable pour l’éclaircissement qu’il apporte à plusieurs : mais je
    ne suis pas contant de la mesure de la coudee qu’il tient, dautant
    que je la trouve trop petite : Si je ne suis trouve raisonnable il
    me faudra reprendre, &amp; si je rencontre bien il n’y aura pas de
    danger d’adjouster aux ouvrages des doctes la bluette de doctrine
    que j’auray faict sintiller entre les lettrez. Il est tout notoire
    que c’est une verité manifeste, que ceux qui ont esté du temps d’un
    affaire advenuë ou usiteé, en sçavent mieux l’estat &amp; la
    cõdition queles autres qui sont venus plusieurs siecles apres,
    tellement que les personnages qui vivoient du temps de la
    constitution ou observation de la coudée, entendoient mieux ce que
    c’est que nous ausquels la co-gnoissãce exacte en a esté destournée
    par la revolution des âges interposez ; par cela je conclus avec la
    bonne grace des sages que le grand Hipocrates unique lumiere de tous
    les Fisyciens, celuy auquel Dieu s’est plus communiqué entre les
    Payens, &amp; qu’à bon droict on doit dire l’Evangeliste des
    Medecins, ausquels ses œuvres sont comme escriture saincte au sujet
    de leur vacation, &amp; en concluant j’asseure pour vray qu’il a
    mieux sceu que c’estoit de la coudée que n’ont pas les doctes du
    siecle n’agueres finy, tant esloigné du sien, qui estoit environ la
    fin de l’exil des Israëlites Juifs captifs en Babylone : Pour faire
    profit de cecy &amp; en tirer ce que je pense bon &amp; notable, je
    vous advise qu’au livre que ce Docte a escrit de la structure de
    l’hõme, que menant partie à partie, il a proportionné selõ la
    verité, il dit envirõ le milieu de l’œuvre un peu plus avant, que
    les boyaux du corps bien composé, depuis le poitier jusques au terme
    inferieur, sont de la longueur de treze coudées, il a posé une
    mesure qu’il a, suivie par tout, &amp; ne commet faute en aucune des
    parties qu’il a mesurées. C’est cecy qui nous servira de
    these, &amp; de pied ferme pour la cognoissance exacte de ce que
    nous pretédons demonstrer sans equivoque : Les doces Anatomistes
    d’auiourd’huy entre autres, Bauhinus exact rechercheur de ce qui est
    de la constitution du corps, ayant veu tous les
    anatomistes &amp; remarque ce qu’ils ont observé, a recognu comme
    aussi nous avons faict avec quelques sçavans, traictans la medecine,
    que le corps humain generalemét pris, a les boyaux de la longueur de
    sept fois le corps : Ces deux maximes sont assez fortes pour
    establir la coudée que je produis : Si le Docte eust dit que ces
    intestins là eussent eu quatorze coudées, sans doute la coudée
    seroit à la raison de la demie grandeur de l’homme, qui eust eu deux
    coudées de haut, mais pour ce qu’il n’y a que treze coudées, il faut
    calculer le tout exactement : Et selon ce que j’en ay retracé, je
    trouve que la coudée est de xxxiiij poulces de nostre mesure, s’il y
    a peu ou plus ce sera si petit de cas qu’il ne faut point le
    debatre. Posons donc un homme bien fait &amp; le prenons de la
    grandeur commune, je pense que le prenant de cinq pieds quatre
    pouces de haut, que ce sera assez, &amp; est vray semblable que
    l’ordre jadis estoit és grandeurs humaines en la proportionnelle
    difference qu’elle est aujourd’huy, pour ce qu’il n’y a rien de
    nouveau sous le Soleil &amp; que tout proportionné aux hommes de la
    moyenne hauteur, nostre raison aura lieu, que si les hommes eussent
    eu autre quantité, il euste esté notté, car la longueur des geans a
    esté designée selon qu’ils estoient jadix. Or cette mesure humaine
    estant donnée on la trouvera à la façon dont nous ysons que le corps
    sera de 64. poulces de haut &amp; par la regle de nostre vraye
    observation multipliant par sept les boyaux auront 448. poulces,
    dont la treziesme partie sera la quantité cognuë de la coudée,
    laissant les deux lignes &amp; demie de peu plus, &amp; la reduisant
    à 34. poulces remarquez ; par ainsi vous jugerez que lon a pris
    souvent la demie coudée pour l’entiere, &amp; de fait mesurez depuis
    le coude jusques au bout des doigts, il y aura environ dix-sept
    poulces. Si cette mesure n’est agreable, &amp; que lon n’y trouve
    pas ce que lon desire ce sera tout un, mais i’advertis qu’il n’est
    pas aisé de decider justement de la quantité de l’arche, ou de la
    mesure du Temple de Jerusalem sans l’ouverture que je fay de cette
    quantité, qui est telle qu’il n’y a point de moyé d’y contredire
    sans faire tort au plus docte des Fysiciens. C’est ce que je propose
    gayemeut pour estre debatu selon l’ordre que Dieu a estably, qui est
    que lon se doit esclaicir en charité &amp; avec cette consideration
    traictant de la mesure parfaicte, je demeureray aux termes, de ma
    capacité.
  
  
  
  
    Demonstration que la Cuve du
    Temple de Salomon n’estoit point en ovale, comme l’a escrit un grand
    Docteur.  OBJECT XXIIII.
     
    
    AUTANT qu’il n’y a rien plus fascheux que l’offence faite de
    gayeté de cœur, &amp; sans estre attaqué, je me departs le plus que
    je puis de toucher aux labeurs d’autruy de peur d’y trouver quelque
    accroc que je ne pourrois supporter, &amp; dont soudain je dirois ce
    que j’en penserois assez librement, &amp; possible l’autheur en
    seroit fasché, encor que j’y eusse trouvé quelque chose mal à
    propos : Toutesfois à cause que le zele de la verité me contraint,
    je suis forcé desplucher aucunes fois ce qui s’offre, mais aussi
    c’est pour en dire sans envie, ou mespris, &amp; de la mesme sorte
    que je desire que lon me corrige, afin que je me rende plus
    accomply. Je declare cecy à ce qu’on croye que je neveux pas
    reprendre, mais bien disputer joyeusement, &amp; par courtoisie pour
    nous esclaircir. A la mienne volonté que j’eusse esté du
    temps, &amp; propre pour debattre avec un des grãds du siecle passé
    dernier, je l’eusse attaqué galamment, &amp; je sçay bien qu’il eust
    approuvé ma bonne petite entreprise, &amp; que mon humble temerité
    luy eust agrée, &amp; par ce moyé il se fust advisé de quelque
    excellence qui possible sera long temps cachée. Si ce personnage là
    vivoit encor, serois tres-aise de me presenter à luy pour recevoir
    une secoüée de son bel esprit, mais puis qu’il n’est plus entre les
    hõmes mortels, comme on me l’a rapporté ie n’auray point ce bien, je
    ne lairray pourtant de toucher avec les mains nettes &amp;
    innocentes, un sien ouvrage, &amp; ce avec la bonne
    grace &amp; congé des sçavans qui auront cecy pour un
    espoinçonnement à mieux. Ce que je proposeray ne sera pas pour
    convaincre de faute celuy qui a escrit que la Cuve du Temple de
    Salomon estoit en ovale, mais pour dire qu’il a pris l’un pour
    l’autre, ayant trop d’affaires, &amp; que voulant sauver nos regles
    infallibles de Geometrie, il a bronché sur quelque point Hebraique,
    luy qui sçavoit tout l’Hebreu, ainsi que le tesmoigne ce
    bel &amp; immortel œuvre de la grande Bible. L’Escriture saincte
    represente que la Cuve du Temple, estoit ronde ayant dix coudées de
    diametre, &amp; qu’un fil de trente coudées estoit la mesure de son
    circuit. Ce qu’ayant leu &amp; remarqué diligemmét ce bon
    personnage, &amp; iugeant que cette mesure ne pouvoit à son advis
    subsister, a prononcé qu’elle estoit en ovale, car dix coudées de
    diametre donnent xxxj coudées &amp; trois septiesmes de tour, sa
    sentence est l’escot qui me fait chopper en la plaine de ses
    escrits, &amp; puis cecy est justement du gibier de ma
    premiere &amp; plus aimée profession, &amp; de la partie de
    mathematique qui fait tant tomber de beaux esprits en la perte de
    temps qu’ils employent à rechercher la quadrature du cercle que j’ay
    demonstrée estre impossible, comme plusieurs autres propositions qui
    ne sont vrayes qu’és imaginations de gens qui n’ont pas encores bien
    digeré les evenemens de la Nature &amp; de l’art. Ce que nostre bon
    docteur a deduit de la Cuve la faisant ovale est qu’il y a esté
    incité pour l’honneur de la parole du sainct Esprit, &amp; a gloire
    de la science, &amp; a jugé que le mesureur avoit pris le diametre
    plus grand du vaisseau, &amp; que pour si peu qu’il y a des deux
    differences de diamettre la chose ne lairroit d’estre ditte ronde,
    ainsi que souvent és escritures il y a des termes absoluts pour des
    irresoluts, comme quand il est dit qu’Aman avoit fait dresser un
    gibet de cinquante coudées de haut, si on le prend exactement il ne
    seroit pas possible, il est vray qu’on en seroit bien un, mais il
    faudroit du temps &amp; des estofes qui fissent bien du
    bruit, &amp; cela fust fait en une nuict : ce que est dit qu’il
    avoit cinquante coudées de haut, c’est à dire bien haut, ainsi il
    est dit qu’il y a trois cens ans que les Israëlites sont en
    possession de la terre, &amp; cela n’estoit pas il s’en falloit
    beaucoup, &amp; de mesmes plusieurs autres tels textes sont
    raportãs : ce qu’il ne faut pas prendre à la lettre, mais icy il le
    faut necessairement, car il est question d’un vaisseau ayant sa
    mesure. Et bié que les escrivains comme nous venons de remarquer
    n’ayent pas esté exacts aux nombres, ce qu’ils ne faisoient ny par
    faute ny par oubliance, ains par quelque cause secrette, dont le
    mystere a esté ainsi causalement caché, si est-ce qu’en cette
    affaire il a fallu estre expres, puis que toutes les circonstances
    estoiét specifiées. Cecy notté examinons cét œuvre en nous tenans
    aux expresses paroles du texte, car il n’y a icy faute de lettre ny
    de calcul. Le texte porte que le bord le cette mer estoit en figure
    de fleur delys, c’est qu’’il s’alloit radoussissant du dedans au
    dehors montant en chanfrin &amp; faisant bord le rendoit comme s’il
    eust esté coupant, si que ce bord estoit un angle aigu perpetuel,
    lequel estoit fait de la superfice exterieure qui alloit en sa
    disposition s’amortissant jusques à bas, &amp; de l’interieure qui
    finissoit à neuf ou dix pouces pres en l’endroit où l’espoisseur
    commençoit pour finir jusques au fonds, estant le vaisseau à peu
    pres comme un mortier ou cloche renversée. Parlant donc des mesures
    de cette Cuve, il y avoit de bord en bord dix coudées, si le circuit
    estoit en la raison comme de sept à vingt &amp; deux, il y auroit
    icy bien de l’empeschement, parquoy il convient estimer que celuy
    qui prit la mesure de la Cuve prit le diamettre de bord en
    bord, &amp; le circuit en dedans où se fait &amp; commence
    l’espoisseur, tellement que le tour y a esté mesuré par dedans où
    lon pouvoit aisement tenir le fil mesurant, car si on l’eust mis par
    dehors eust trop excedé de mesure, à cause du relief des ouvrages
    qui y estoient, , &amp; de mesurerer sur le bord cela eust esté
    fascheux, estant extremement delié ; il y a apparence de ce que je
    dy, car les deux proportions n’estans point trouvées en ce qui est
    dit, il les faut chercher autre part, &amp; le mesureur ne s’y
    voulant arrester n’a denotté que cette notable grandeur pour la
    magnifier, &amp; puis ayant autre part declaré l’espoisseur il a
    jugé que ceux qui seroient en doute du reste des proportions, s’en
    esclairciroient aisement par le dechifrement que nous en faisons,
    car nottant le grand diamettre qui va de dehors en dehors de dix
    coudées, nous trouvons qu’il faut qu’il y en ait un moindre, pris
    sur la mesure du tour qui sera de neuf coudées &amp; sa onziesmes,
    or l’onziesme partie d’une coudée est trois pouces &amp; une
    onziesme partie de pouce c’est trente-sept, lignes &amp; deux
    onziesmes de ligne. Il faut partir le surcroist d’un diametre sur
    l’autre en deux, car leur milieu est en mesme point au centre du
    cercle du vaisseau, ainsi d’un bout du petit diametre iusques au
    bout du grand il y aura la moitié de ce qui reste de dix coudées
    quand on en oste neuf coudées &amp; six onziesmes, &amp; ce reste
    sera cinq onziesmes, qui vallent quinzes pouces &amp; cinq onziesmes
    parties de pouce, donc la moitié est sept
    pouces &amp; demy &amp; deux onziesmes &amp; demie de pouce, qui
    representera l’espoisseur de la mer de fonte : Cecy
    calculé &amp; consideré le prenant en bonne part, on verra comme il
    faut demeurer au terme de l’escriture, &amp; tenir que la Cuve
    estoit ronde, &amp; que l’espoisseur est selon ce qui en est dit aux
    Chroniques 2. chapit. 4. Ainsi nos Mathematiques ne seront point
    dedites, &amp; la verité n’aura besoin de subterfuge pour se
    maintenir. Je pensois trouver cecy exactement en Josephe, mais il ne
    m’a pas pleu, joinct que pour un homme Israëlite je le trouve fort
    estranger en l’escriture, &amp; possible peu croyant ce qu’il devoit
    croire si son livre est veritable, pour prouver sa petite diligence
    à fueilleter les saincts escrits, il faut notter qu’il dit (si les
    exemplaires sont semblables) que le Roy d’Egypte dont Salomon
    espousa la fille, est le dernier qui a eu nom Pharaon, cela est
    au 8. livre des Antiquitez chap. 6. il n’avoit pas observé qu’és
    Chroniques en la vie de Josias le bon Roy, il y eut Pharao Nechao
    qui tua ce Roy, ce texte est formel és vieux exemplaires Hebreux, és
    Prophetes ce nom de Pharao est souvent repeté parlant du Roy
    d’Egypte, si quelqu’un se bat à la perche pour l’excuser qu’il le
    face, mais je ne puis me contenter de ce qu’il dit de la nuée qui
    vint au Temple de Salomon à la Dedicace : Une nuée emplit le Temple
    laquelle mit és entendemens de tous une certaine
    fantaisie &amp; opiniõ, comme si Dieu presque fust descendu au
    Temple, &amp; qu’il y eust volontiers habité : Je ne me suis pas mis
    à traduire ses paroles tant exactement, pour suivre sa bellefrase,
    par ce que le sens ne m’en plaist pas, ce que j’ay par hazard mis
    icy, est pour monstrer qu’il est plus expedient de se tenir au vray
    texte, qu’à son discours, qui seut trop l’homme au prix du sainct,
    qui est tout divin ; peut estre que ce qu’il a mis en avant gauchy
    de la pureté, estoit pour plaire aux Romains, ou qu’en transcrivant
    on a faussé son intention &amp; ses paroles : Pour conclure je
    n’examine point les auteurs, je ne suis pas censeur, je me donne
    carriere pour esveiller ceux qui alleguent, à ce qu’ils suivent de
    pres les textes de peur de se laisser aller &amp; devenir le sujet
    de quelque observateur qui sera plus criminel que je ne voudrois
    estre, ne desirant en pareil en sentir de malins contre moy : Ce
    pendant cecy estant indiferant nous passerons de cette recherche és
    autres, qui nous seront occasion d’agreable entretien.
    
    
  
  
    Du Calendrier, de ces mots,
    vieux Temps. Avanthier.  OBJECT XXV.
     
    
    Es nouveautez bõnes ou mauvaises sont tousiours causes de
    troubles, &amp; le peuple qui est comme les chiens qui se picquent
    sur la pierre qui leur est jettée saus en adviser l’autheur, demeure
    à ce qui se presente : Et s’il a du mal en accuse la derniere
    advanture notable. Ainsi qu’il est advenu depuis que lon a retranché
    les dix jours, &amp; de faict il semble que le Ciel y a contredit,
    veu que depuis ce temps nous n’avons rien veu de bien comme les
    causes secondes le promettoient. Pardon sainctes ames qui m’attendez
    à ce pas, je ne touche point un article de Foy, mais une cõsequence
    de Mathematique qui seule est cause que je debats icy, pour ce qui
    est du gibier de nostre parfaicte science. Ie trouve que le monde
    fut comme estonné quand ce retranchement advint, &amp; m’est aduis
    que ce ne fut que pour la mesme opinion que j’ay, Qui est que puis
    que lon vouloit poser un an parfaict à jamais qu’il eust esté bon,
    sainct &amp; raisonnable, de mettre le commencement de l’an à un des
    quatre poincts fixes : Et puis que l’opiniastreté des hommes est
    d’aimer les invétions humaines plus que les commandemens de
    Dieu, &amp; qu’à cette occasion on a voulu suivre le dessein de
    Cæsar qui commança l’an en Hyuer, dont un des Poëtes Latins se
    plaint, il me semble, &amp; l’apparence le fait voir, qu’il eust
    esté seant de donner l’entrée de l’an au solstice hyuernal, Par
    ainsi jamais plus rien n’eust changé en cecy, les faisons eussent
    esté rencontrées en leur temps, &amp; s’il eust esté besoin
    d’intercaler quelques jours, cela eust esté facile, car les doctes y
    eussent pris garde, &amp; donné ordre que de dix ans en dix ans on y
    eust prouveu, afin que tout se fust trouvé a poinct. Docte
    Mathematicien si ce nombre de dix ne vous plaist posez-en un autre,
    afin que vous soyez content, &amp; que par ce moyen ou un autre, il
    y ait telle regle qu’il ne se trouve au calcul aucun erreur
    sensible, laquelle par laps de temps advenant eust esté aisement
    rabatuë, moyennant le poinct fixe recognu. Que cela soit estably, ou
    qu’il ne soit pas, l’an ne laissera d’estre en son estat : Et bien
    que les Puissans &amp; les Monarques ayent pouvoir de muër les noms,
    distinctions, &amp; remarques des années, &amp; saisons des
    mois &amp; des jours, si ne peuvent-ils rien vers le Soleil, qui
    trop esloigné de leur authorité ne s’en soucie point, il va suivãt
    le commendement du grand Maistre, il pas se en son cours, il n’a que
    faire des advis des Princes d’icy bas, il ne depend que
    d’un, &amp; fait que la gloire des superbes dominateurs des terres
    flechissent sous son effort, la presomption de l’orgueuilleux ne luy
    fera pas faire le tour autrement qu’il en a charge : Et pour ce
    laissons-le pour reprendre nostre dessein, qui est de dire que je
    suis fasché que le bon compost de nos anciens est vicié, &amp; les
    bonnes femmes sont devenues menteuses. On disoit jadis &amp; encor
    le veut-on dire, mais à faute, le jour de saincte Luce croist du
    faut d’une puce, A ! pauvre antiquité vous voila vilipendée, cela
    n’est plus, les jours maintenant diminuent encor à ce terme, cette
    sentence de nos ayeux est au vent veu que comme le Calendrier est
    maintenant, on diroit mieux,
    Le lendemain de S. Thomas,
    Le Soleil revient sur ses
    pas :
    Car alors le Soleil retourne vers nous, &amp; sur ce pied
    faudroit corriger toute cette belle caballe, ce que je laisse faire
    à quelque bel esprit, auquel je garde cette part de
    reputation, &amp; qui approuvant la reforma. tion de l’Almanach se
    delectera à remettre fus la correctiõ de telles
    bonnes &amp; profitables sentences : Je m’y addonnerois, mais
    n’ayant pas opinion que mathematiquement cette correction soit
    bonne, je m’en deporte pour vaquer à d’autres belles petites
    fantaisies, me contentant d’en avoir donné advis. Et sur cette
    passade touchant ce qui est du temps, je m’aheurte à une certaine
    façon de dire, qui fort aussi bien de la bouche des doctes que de
    celles de ceux qui vont suivant leur grand chemin : Quand on veut
    dire qu’il y a trois iours que quelque chose est advenue, On dit, ce
    fut avanthier, &amp; on y adiouste comme disent les petits enfans,
    je ne sçay pourquoy on adiouste cette excuse ou ce mesgarde, car les
    petits enfans n’en parleront point s’ils ne l’ont ouy
    dire, &amp; possible de dire avanthier qu’on pense faillir à cause
    que c’est bien dit &amp; que lon s’en veut reprendre. Ou bien on le
    dit pour monstrer que lon parle
    correct &amp; innocemment, &amp; selõ le cours de nature, laquelle
    enseigne naïvement &amp; comme sans art : Voila comment l’excuse
    quãd les bonnes coustumes anciennes sont troublées : Les plus doctes
    passent par dessus une infinité de telles choses sans y prendre
    garde ; Qu’ainsi ne soit beaucoup parlans du temps passé diront,
    jadis au bon vieux temps, viel ou vieux, c’est tout un je l’ay
    demonstré autre part, ils nomment ce temps là, le viel téps : Il me
    semble que c’est eschapper outre la verité, de nommer le temps passé
    vieux, &amp; que le dire ainsi est proferer des paroles sans
    consideration, Il y a de l’apparence en mon dire, car il est
    manifeste. Les siecles precedens ont esté de l’enfance ou de la
    jeunesse du temps qui maintenant vient sur l’âge. Le siecle passé
    n’estoit pas de si viel temps que celuy de maintenant : Nos
    ancestres estoient au temps nouveau, &amp; nous sommes au
    viel, &amp; ceux qui viendrõt apres nous, bien qu’ils sioient
    nouveaux venus en leurs jours, seront encor en temps plus vieux. Que
    si ces temps derniers sont quelquesfois appellez nouveaux, c’est au
    regard de ceux qui y sont nais, qui comparez aux devanciers sont
    nouveaux, mais en fin ces temps cy sont dits les derniers, s’ils
    sont derniers, ils sons les anciens ; les derniers jours de l’homme
    sont ses plus anciens, ainsi est-il des âges du monde &amp; de ses
    temps ; Ces considerations bien prises auront lieu en quelques ames
    qui s’accorderont à cecy, qui sera cause qu’’elles se feront
    ouverture à d’autres secrets d’importance, possible
    tres-necessaire &amp; fructueuse. Ces âges du temps me font souvenir
    d’avoir remarqué en quelques vieux Romans que le mot pieça signifie
    le mesme que Olim en Latin, qui
    vaut autant que jadis &amp; cy apres ; comme disant j’ay fait cela
    pieça, ou je le feray pleça, la façon de parler est bonray pleça, la
    façon de parler est bonmettoit d’user de ces termes, Ouan,
    Mesouan &amp; Antan, nous pourrons aisement expliquer trois temps,
    Antan c’est l’année passée toute accomplie : Ouan est un peu de
    saison escoulée ; comme estant en Hyuer &amp; que lon parle d’Ouan
    c’est à dire environ l’Est, ou un peu apres  ; &amp; Mesouan
    signifie à l’advenir proche, ou plus eslongné. Or je trouve tout bon
    a user en sa signification, &amp; louë ceux qui sçavent s’en aider
    quand c’est avec grace &amp; bien seance : Car ce qui est beau l’est
    encor plus lors qu’il est bien adapté, &amp; tout ainsi qu’il
    diminue de splendeur estant mal accompagné, ainsi ce qui semble
    rustique &amp; non poly, aquiert de la beauté &amp; de l’honneur par
    la belle façon dont on le sçait approprier.
     
  
  
    Du temps &amp; de l’institution
    de l’heure, dont la vingt-milliesme partie est perceptible. 
    OBJECT XXVI.
     
    
    L y a tant de petites fantaisies meslées parmy le
    peuple, &amp; sur lesquelles plusieurs fondent des discours, que
    c’est un vray abysme de confusion, dont il sort infinies fautes que
    lon pourroit bien corriger à chacun y vouloit entendre ; mais quoy
    il n’y a pas moyen, car les imaginations qui sont imprimées és
    testes de plusieurs par une certaine sorte de gens que lon veut
    croire, ne peuvent aisement estre levées : Quelques fois que nous
    sommes apres nous en remarquõs : En passant avec ce sujet, je prends
    plaisir de dire une chose qui est commune entre plusieurs qui
    pourtant en certaines actions sont habiles gens. Quand on parle des
    heures &amp; du mouvement des horloges à roüage, il y en qui iugent
    que le battement du balancier de notte les minutes, &amp; de là viét
    que sans sçavoir que c’est que minute, ils prononcent qu’il y a
    trois cens soixante minutes en une heure : J’ay ouy plusieurs
    personnages qui sçavent ausquels cela est eschappé, je ne m’en
    estonnois gueres sçachant qu’ils n’estoient pas Mathematiciens :
    pour obvier à cèt erreur, il faut qu’ils sçachent qu’il n’y a en
    l’heure que soixante minutes, cét establissement a esté resolu de
    long temps par les doctes, ces minutes sont divisées chacune en
    soixante secondes, cette division a suivy celle des cercles de la
    sphere, &amp; sur tout de l’equinoxial qui est si grand la haut
    qu’il peut souffrir cette subdivision jusques à dix fois, ce qui ne
    peut estre icy en nostre heure, dautant que nous aurions des parties
    qui ne nous seroyent pas perceptibles. Cecy posé nous demonstrerons,
    ce que nous avons entrepris de manifester, qui est une bien petite
    partie du temps, laquelle pourtant intellectuellement, &amp; de sa
    nature peut estre infiniment partible, parce que la plus petite
    grandeur ne peut estre donnee, non plus que le plus grand nõbre, car
    si une grandeur est, elle est partible, elle a doncques une moitié,
    un quart, &amp; telles parties, &amp; à quelque grand nombre que ce
    soit on peut adjouster. Cette position est
    vraye &amp; Philosophique, estant arrestee nous viendrons a nostre
    demonstration : Il faut premierement sçavoir que c’est que le
    téps, &amp; les heures, &amp; ce n’a pas esté vainement que
    plusieurs sages on dit, nous sommes au temps &amp; nous ignorons que
    c’est que le temps : Le temps engendre tout, &amp; il devore tout,
    Tout est fait avec le temps, &amp; avec le temps tout
    perit : &amp; le temps toutesfois n’est que le nom de certaine
    quantité &amp; mesure. Et le bon Dieu tout-puissant a estably le
    temps, duquel il use en tout ce qu’il luy plaist faire, à fin que
    les hommes ayent loisir de contempler sa toute
    bonté &amp; misericorde envers nous, &amp; qu’ils s’addonnent à
    recognoistre ses œuvres. Or le téps est l’espace qui est recueilly
    par la revolution du cours du Ciel, dautant qu’il est la mesure. du
    mouvement. Le temps a beaucoup de parties entre lesquelles la
    principale est le jour qui est mesuré depuis un midy jusques à
    l’autre, selon les Mathematiciens, ou depuis la minuit jusques à
    l’autre minuit, selon aucuns
    naturalistes &amp; Theologiens, &amp; ce jour est dit jour naturel,
    dont la partie lumineuse est dicte jour qui est depuis le soleil
    levé, jusques au couché, &amp; le reste occupé des ombres est la
    nuit. Ce jour est divisé en vingt-quatre parties dites heures. Or
    pource que le jour est tantost plus grand ou plus petit, à le
    prendre au Soleil levé, on n’eust peu faire les heures esgales, on
    s’est avifé de notter les heures &amp; les commencer à un point
    fixe, qui est le midy, ou le minuit, c’est tout un. Cette division
    fust faicte en Egypte au commencement, &amp; fut avisée par les
    Prestres, qui nourrissoient un certain animal dedié à la divinité
    qu’ils honoroyent, cét animal en la revolution du jour naturel,
    pissoit douze fois, à quoy ayans pris garde apres une
    longue-observation, ils s’aviserent de partir leur jour en douze
    telles parties qu’ils nommerent heures, tirant ce nom du Grec, qui
    signifie vrine : depuis cét espace estant trop long, on l’a divisé
    par la moitié, &amp; on a constitué les heures, dont nous avons
    l’usage. Estans revenus à nostre suject, &amp; repetant ce que je
    voulois avãcer, je remarque que les Mathematiciens soit ou
    Arithmeticiés, ou Geometriens, car il n’y a que ces deux qui
    tiennent la pureté Mathematique, les Arithmeticiens donnent le plus
    petit nombre, &amp; jamais le plus grand, les Geometres donnent la
    plus excessive, ou plus grãde quantité, &amp; jamais la plus
    petite : cette petite quantité est celle que nous cherchons, non
    plus petite quant à soy, mais perceptible à nous, &amp; ce en ce qui
    est du Temps, ce qui pourroit esmerveiller ceux qui l’ignorét, à
    sçavoir que la vingt milliesme, voire trente-milliesme partie d’une
    heure est perceptible, à la verité elle est bien
    petite, &amp; toutes-fois elle est partible. S’il y avoit un homme
    aussi petit qu’un ciron, il auroit au dessous de luy autant de corps
    moindres que luy, que nous en avõs de moindres que nous, &amp; ce
    qui nous est imperceptible luy seroit grand, car mesmes un ciron
    seroit grand à son égard, voire bien grãd, &amp; il nous est bien
    petit : Si à la raison de nous un ciron qui a vie estoit tourmenté
    d’un autre ciron qui à son égard fust ciron à luy, comme il l’est à
    nous, ce ciron-là scroit bien petit, &amp; toutesfois grand au
    regard de celuy qui le pourroit discerner, &amp; en cela est
    manifestée la grãdeur de Dieu, qui tout grand &amp; infiny fait ce
    qui semble infiniment petit, cela surpasse nos sens : Si ceux qui
    ont fait les attomes &amp; flux de points, eussent consideré cecy,
    ils se fussent arrestez à la verité sans vouloir mesurer Dieu à leur
    pied. Or pour la demonstration de ce que je mets en advant, je
    prendray une montre commune, ainsi que le plus communement on les
    fait aujourd’huy. La grande rouë eschappe en une heure soixante
    dens, &amp; meine un pignon de six, par ainsi la rouë, moyenne faict
    dix tours en une heure. Cette rouë moyenne a cinquante
    dens, &amp; meine un pignon de cinq qui tient à la rouë de camp,
    laquelle par ainsi faict dix tours pour un de la moyenne, qui sont a
    elle cent tours pour une heure : cette rouë de camp a
    quarante &amp; deux dens, &amp; meine un pignon de six qui est celuy
    de la rouë de rencontre : ainsi cette quatriesme faict sept tours
    pour un tour de la troisiesme, partant faut multiplier cent par
    sept, &amp; on aura sept cens qu’il faut multiplier par quinze,
    autant qu’a de dens la rouë de rencontre, &amp; on aura dix mille
    cinq cens quinze passées, que font ces dens. Or pource que le
    balanciera deux palettes il frappe deux fois chaque dent, parquoy il
    faut doubler ce nombre, &amp; en aura vingt &amp; un
    mille, &amp; vingt coups de balancier, &amp; chaque coup va l’un
    apres l’autre : on pouvroit en trouver davantage, il suffit d’avoir
    demonstré que cela est. Si la rouë de rencõtre eut eu
    dix &amp; neuf, cela excederoit encores : ou bien si la rouë de camp
    avoit quarante cinq, bref on peut cognoistre que cecy est
    veritable, &amp; mesme faisant les pignons de cinq, comme nous les
    faisions autres fois, mon conte monteroit jusques à plus de trente
    mille. Si le pignon qui tient à la rouë de camp, eust esté de
    six, &amp; la rouë de rencontre de dix &amp; sept, nous n’aurions
    que dix-neuf mille huict cens octãte trois coups, &amp; un tiers de
    coup du balãcier : Mais selon nostre calcul nous avons du reste. Par
    ainsi nous voyons la perceptiõ de cette petite espace de téps, qui
    est entre un coup &amp; l’autre. Je sçay bien que les plus hardis
    aux sciéces feront estat de cecy y &amp; considereront que si nous
    avions un corps proportionne à ces atomes, voletans parmy les rayons
    de l’ær que tels petits corps perdroyent ce nom, &amp; seroyent a
    nostre égard quãtité mesurables &amp; partibles, ce que nous
    jugerions fort bien si nos organes estoyent constituees à si petite
    raison, ou que peussions en avoir d’autres, avec lesquels nous nous
    servissions vers tels sujets, nous avõs des doigts pour prendre ce
    qui est de leur proportion &amp; pouvoir, que si nous voulons avoir
    quelque petite paillette ou grain bien menu, nous aurõs une petite
    pincette faicte expres, &amp; par elle nous aurons ce qu’autremét ne
    pourrions manier aysémét : Ceux qui ont des lunettes qui grossissent
    voyons les atomes les estment bien gros, &amp; peut estre qu’ils
    sont plus gros qui nous ne pensons, mais n’ayans pas des instruments
    autres que les nostres nous sommes contraincts de nous tenir à ce
    que nous pouvõs par les sens sur leurs obiects en leur propre
    moyen.
     
  
  
    Des Principes, &amp; que les
    tenebres existent, des odeurs, de la cire
    vierge, &amp; blanche.  OBJECT XXVII.
     
    
    HAQUE particularité de ce qui est au monde, a un certain but,
    ainsi tout sens a son obiect bon ou mauvais, ou bon &amp; mauvais :
    Et je m’avanceray davantage de dire que tout ce qui est perceptible,
    a quelque existence, &amp; ainsi je jugeray qu’il y a principe
    l’un &amp; principe l’autre : &amp; pource estant Prince absolut en
    mes pensees je me donne cette carriere d’esprit a moy-mesme, de ne
    consentir pas à ce que plusieurs entendent estre le principe nommé
    privation. Comment seroit principe d’estre ce qui n’est point ?
    Cette dispute iroit en grande longueur qui voudroit
    bien &amp; devëment debatre ce que ce mot signifie : Je le reçoy en
    une sorte, mais de l’admettre en toutes, je ne puis, ma pensée ne
    sçauroit s’y accommoder, je ne suis point de pareil advis avec ceux
    qui disent que l’ombre n’est que privation de lumiere, veu que
    l’ombre &amp; les tenebres sont un mesme, &amp; le sainct Esprit dit
    notamment que les tenebres estoyent, &amp; puis Dieu fit la lumiere,
    qu’il distingua des tenebres, ces deux là sont veritablement deux
    existans, &amp; il paroist assez, veu que de nuict, les tenebres
    sont diffuses, comme nous sçavons : Que si la nuict n’estoit que
    l’ombre de la terre on verroit au delà beaucoup de jour, veu que le
    Soleil est plus grãd que le globe terrestre : En une sale où il y a
    un flambeau qui rend de la clarté, on juge cecy, car au derriere du
    corps il y a de la noirceur tenebreuse, autour laquelle est la
    lumiere qui estant plus sorte se fait faire place aux tenebres :
    Outre plus en Egypte Dieu envoya des tenebres palpables, à la mort
    de nostre Seigneur Dieu, Jesus-Christ, tenebres furent sur la terre,
    alors l’espoisseur des tenebres veinquit la subtilité des penetrãs
    rayõs de la lumiere. De là je conclus pour me delocter que les
    tenebres ont une existence. Semblablement je ne puis admettre que
    mal soit seulemét privation de bien, veu que le mal paroist : il se
    fait sentir, &amp; ce qu’il est se manifeste. Les maladies nous en
    sont preuves assez amples. Si la maladie n’estoit que simple
    privation de santé, on ne sentitoit pas tant de mal que lon fait,
    partant je pense que ce seroit mieux dit, que santé est privation de
    maladie, pource que la santé est comme une tranquilité insensi ble,
    au contraire que la maladie est une cruelle agitation, qui maniant
    les sens avec trop de diversitez font cognoistre qu’elle est
    existente. Si les delicats qui posent tout à l’opinion y rengent la
    douleur, je desire qu’elle leur soit seulement communiquee, à fin
    que tout le monde soit en bien, sans se douloir. Quand je repense
    vivement à la these de ces Philosophes qui maintiennent la privation
    que ie conçoy comme ils veulent, &amp; que i’entends ainsi qu’ils la
    cuident entendre, ie ne me puis developper des linceux d’opinion où
    cela m’enveloppe, principalement considerant qu’il y a des Anges
    bons, &amp; des mauvais : &amp; comme les Theologiens l’enseignent
    nous en avons à nostre conduite &amp; à nostre erreur. Car s’il n’y
    a que le bon qui existe, le mauvais n’existant il ne pourra point
    exciter, ce sera seulement une cause de paresse au bien, &amp; à la
    verité il y a bien à dire entre ne faire pas bien, &amp; faire mal.
    Ne faire pas bien est une privation de bien faire, mais faire mal
    est une excitation par le mauvais : Ames qui vous alterez pour
    l’envie que vous portez aux esprits curieux, &amp; qui engendreuses
    du mauvais venin qui vous infecte, jugez impudemment selon que le
    malin revers de vos malignes intelligences vons le suggere, n’allez
    point icy imaginer que je vueille soustenir ceux qui ont feint un
    Dieu, mauvais, opposé au bon. Pestes retirez-vous, ce n’est point ce
    qui me presse, je suis bien mené d’une plus belle croyance, je vous
    propose le monde qui par son peché a troublé toutes les
    intelligences. Dieu tout bon avoit faict l’homme parfaict, &amp; il
    en est descheu ; S’il ne fut que seulemét cheu, ou s’il ne se rut
    que simplement esloigné de sa justice qui luy estoit tãt bien
    acquise &amp; appropriée, par le don du tout-puissant, sans faire
    naistre la malice, &amp; le combat contre Dieu mesme, il n’y eut eu
    pas tant de mal, &amp; la privation eust esté simple : Mais helas !
    il est sorty de ce deffaut une puissance meschante, s’il n’y eust eu
    que de l’impuissance à bien, au fort cela eust coulé, mais il est
    survenu de la puissance au mal : Le Peché s’est rendu
    existant, &amp; cela est la cause de tant de diverses pointes
    d’afflictions qui sont vrayes, &amp; se font ressentir. Beaux
    eslancemens de recherches ne me jettez point plus avant que ce
    goufre ne m’engloutisse. Revenez privation si vous existez, sinon
    retirez vous : Mais encor, si la mauvaise senteur n’est que
    privation de senteur, pourquoy y a-il des odeurs tant malignes ? je
    me cõtenteray d’estre privé du bien, &amp; ainsi je n’auray point la
    fruition de bonne senteur, &amp; s’il avient que l’odeur maligne me
    rencontre que sera-ce ? je ne trouve point que ce fait privatiõ, car
    je trouve q c’est une estãce dõt je voudrois estre privé. Pour
    solider mon theoreme je veux mettre en avant deux fumees ou odeurs,
    estans odeurs, ce ne sont qu’odeurs, &amp; estans diverses elles
    font paroistre la diversité de leur source : La fumee de chandelle
    de suis esteinte est insupportable, &amp; puante : celle de bougie
    de cire neuve est aggreable, &amp; encore plus quãd la bougie est
    musquee : En vous disant cecy je vous advertis que la cire blanche,
    blanchie par art, ayant perdu sa bonté naturelle, faict par son
    extinction, estant bougie une odeur
    puante &amp; desagreable, &amp; l’advertiray ceux qui ne le sçavent
    pas, &amp; qui parlent par coustume souvent irraisonnable, dautant
    qu’elle est produite par le vulgaire, &amp; qui nomment telle cire
    blanchie cire vierge, que c’est improprement parlé, car la cire
    vierge est celle qui eu tirée des avetes, que lon nomme vierges,
    pour ce que c’est de leur premier fruit, cette cire est
    aggreable, &amp; est blanche naturellemét, non pas toutesfois d’une
    blancheur si brillante que celle de l’artificielle. Passant outre
    sur le suject des odeurs, &amp; semblables exhalations qui sont
    fleurees, nous y remarquons bon &amp; mauvais. Et cela a esté jugé
    par les sens selon qu’il s’est trouve aggreable ou desdaignable :
    tellement que qui en jugeroit autrement auroit le sens au
    rebours, &amp; seroit comme Demofron qui trembloit de froid au
    Soleil, &amp; à l’ombre il suoit de chaud, si que les principes
    &amp; causes agissoyent autrement sur luy, que sur les
    autres, &amp; je pense que s’il eut disputé de la Physique il en eut
    faict une tout autre que celle que lon tient plus par opinion que
    par preuve, aussi cette-là eut esté telle qu’il n’eut pas fallu
    apporter des raisons imaginees, pour la convaincre ains des maximes
    puissantes &amp; existantes, pour la destruire : &amp; n’eust pas
    fallu s’arrester à l’opinion d’un seul, mais à celle de plusieurs
    sages, tels que Moyse, Salomon, &amp; ceux qui ont esté inspirez du
    sainct Esprit, ausquels les sens abondoient en parfaicte
    habitude : &amp; n’eust pas fallu en avoir de semblables à Theon le
    Sophiste, qui se promenoit en dormãt, &amp; duquel veu les effects,
    le dormir estoit une pure veille qui estoit voilee d’un crespe leger
    tissu du semblãt de sommeil. Je passerois outre si je n’avois peur
    de remuër tant de pierres qu’il ne s’en fit un chaos, il faut
    demeurer icy pour cueillir ce que nous pourrons, &amp; au moyen
    dequoy nous puissions peu à peu bastir une belle discipline fondee
    sur la verité, que nous allons çà &amp; là descouvrant en nos libres
    discours.
     
  
  
    Sur ce qu’on dit, il n’y a point
    de comparaison. Il est retourné à son vomissement.  OBJECT
    XXVIII.
     
    
    HACUN peut parler, on l’entend, car il n’y a personne qui
    n’expose ses intentions par la parole, selon qu’il pense, qu’elle
    signifie : Mais tous ceux qui parlent ne sçavent pas s’ils disent
    bien, &amp; s’ils font servir les paroles à l’intelligence, ou s’ils
    adaptent les mots à leur signification : Quelqu’un me dira que
    m’import de rechercher de si pres les dictions pour sçavoir leur
    naïve signification, pourveu que je me face entendre, c’est le
    mestier des Pedagogues de s’amuser à cette petite curiosité, les
    regens s’en escriment. Tout beau cœur de desirs il y a bien à dire,
    entre ce qui se practique parmy ceux qui pour pressurer la
    signification d’un mot se crucient jour &amp; nuit, &amp; la belle
    coustume qui s’establit entre les bien-disans qui veulent paroistre
    sçavoir, non comme payez pour cela, ains pour obtenir la gloire que
    leur bel esprit leur acquiert par le hazard des belles rencontres
    qu’ils sçavent faire, se meslants de tout ce dont sont capables les
    ames curieuses. S’il est ainsi qu’il faut que les proportions soyent
    exactement observees és habits &amp; choses vulgaires dont le commun
    se mesle, pourquoy les gens d’honneur ne garderont-ils les
    raisons &amp; convenances de l’esprit aux propos ? Je croy qu’il est
    seant de sçavoir autant bien s’expliquer qu’il est exquis d’avoir de
    belles conceptions : &amp; est seant que ces deux passent pieds
    égaux. Je ne veux blasmer personne : Je me veux esgayer sur quelques
    termes &amp; façons de dire, qui passent. Quelquefois estant en
    devis avec les dames d’honneur il adviendra que lon parlera de
    celles dont on dit, &amp; possible (contre ma croyance, ) il est
    qu’elles se donnent le contentement de practiquer des amours
    illicites : Aussi tost ces dames qui sont relevées d’honneur se
    formaliserõt, &amp; arrestant le discours quelqu’une dira : Ne
    parlez point plus avant, il n’y a point de comparaison entre une
    femme de bien, &amp; telle impudique : voy la trancher tout d’un
    coup, voyla une sentence vistement donnée, &amp; celle qui dit
    ainsi, pour le dire en conscience, ignore ce qu’elle dit, dautãt
    qu’elle pense d’un, &amp; dit d’autre, sans que ce soit à son
    escient. Devant que resoudre cette proposition, je veux vous donner
    le plaisir d’une petite histoire, Sur ce qu’on pése ou qu’on dit :
    Quelqu’un assez entrant &amp; accort, vint en une maison, où souvent
    belle compagni se rencontroit, là estoient de belles
    filles, &amp; sages, mais non assez civilisees, ou peut estre un peu
    rudes à cause de quelques fantaisies qui leur occupoient
    l’entendement. Cettuy-là s’approchant d’une assez courtoisement, se
    mit à deviser honnestement, &amp; comme la jeunesse se donne quelque
    petite licence, il luy advint de passer la main sur le sein de la
    belle, en toute modestie, luy disant que cette belle apparence
    estoit signe que tout le reste estoit bien proportionné : la fille
    tournant sur luy a veuë assez desdaigneusement luy dit, Je ne suis
    pas ce que vous pensez, vivez autrement : incontinant luy qui estoit
    prest à repartir, dit à la belle, tant mieux il y aura donc moyen de
    passer le temps avec vous, je laisseray le manteau : Comment,
    repliqua-elle ? A cela il luy redit : Entrant ceans j’ay
    creu &amp; pensé estre avec des filles de bien, &amp; vous me dittes
    que vous n’estes pas ce que je pense, si cela est, vous seriez de
    celles qui donnent le doux contentement aux compagnons : Pardon,
    dit-elle, jamais plus je ne diray comme cela. Et bien, elle cuidoit
    avoir raison au commencement : Ainsi est-il de nostre proposition, à
    laquelle aussi à mon advis, faillent les braves Chevaliers, lors
    qu’un moindre qu’eux leur dira quelque chose qui leur semblera
    indecent, mettront qu’il n’y a point de comparaison entre eux :
    Examinons ce qui en est, On compare les sujets pour
    voir &amp; trouver ce qui en est. La difference est cause de
    comparaison, l’egalité ou similitude oste la comparaison : C’est
    lors qu’il n’y a point de comparaison quand tout est egal ou pareil.
    Par la comparaison on discerne le plus ou le moins, si l’egal vient
    elle cesse, on les confronte bien pour dit cerner leur qualité, on
    les met l’un aupres, ou vis à vis de l’autre, on les confere :
    Qu’ainsi ne soit les comparaisons ont des degrez, les
    similitudes &amp; égalitez n’en ont point. Si on ne compare on ne
    peut discerner la difference, parquoy il y a comparaison entre les
    femmes de bien &amp; les autres, ou elles seroyent semblables :
    Quelquesfois parlant de deux choses on dira, il n’y a point de
    comparaison, &amp; on veut dire égalité ou semblance : on conferera
    un diamant excellent à un autre, &amp; voyant que l’un surpasse en
    trop on dira sans y penser, il n’y a point de comparaison &amp; on
    se trompe, car il y en a beaucoup, il faut dire, il n’y a point
    d’égalité, ils n’aprochent en rien l’un de l’autre : Le galant
    gendarme disputant par hazard avec un homme de peu, ne Iuy dira pas
    s’il veut bien dire, il n’y a pas de comparaison entre
    toy &amp; moy, car il y en a grandement, mais bien luy pourra
    remonstrer qu’il y a beaucoup de difference, &amp; ce par
    comparaison : car s’ils sont comparez comme il se doit on discernera
    la difference : il y a donc comparaison entr’eux. Ceux ausquels cecy
    ne plaira pas, qu’ils trouvent d’autres mots, &amp; tous ensemble
    taschons à nous glorifier en nostre belle langue, qui quelque jour
    era royne des autres, à cause que ce qu’il y a de plus exquis en
    tout ; sera compris en ses bonnes frases : Je m’advise d’une façon
    de parler que mesmes les doctes usurpent, parlans de quelqu’un qui
    est allé à la faute qu’il a faicte, &amp; disent : Il est retourné à
    son vomissement. Il m’est advis qu’il n’y a point de retour, si cela
    n’est avenu plusieurs fois, parquoy quand une personne a esté d’une
    oppinion fascheuse, &amp; il l’a quittée, puis se ravisant il y
    retourne, iusques icy nous en avons parlé proprement, &amp; dirons
    bien ayant repris sa premiers opinion, qu’il avoit laissee ; Il est
    allé à son vomy : car il n’y avoit point encore esté, dautant qui’l
    falloit avoir vomy avant que d’aller-là que s’il tourne encore à se
    repentir, puis que pour la secõde fois il se retracte aussi,
    adoncques on pourra dire, il est retourné à son vomy, le vomissement
    est l’action, mais le vomy est ce qu’il reprend ; Cecy est dit à
    l’exemple du chien, qui apres avoir esté vomir retourne au lieu où
    est ce qu’il a jetté pour le r’avaller : la premiere fois qu’il y va
    il retourne au lieu, &amp; non au vomy. Je fais icy le Grammairien,
    pource que je sés quelque difficulté, quand j’oy que les bien disans
    tresbuchent. Ceux qui seront de mon oppinion s’esgayeront avec moy
    de ces choses qui ne nous coustent rien, &amp; comme par plaisir
    nous nous y delectons, par plaisir aussi ils s’y arresteront, les
    autres l’auront pour indifferent. Passant outre j’oy dire des
    nouvelles de guerre, On dit, Telle place s’est renduë, cela est bon
    à dire d’une qui a esté à un Prince, &amp; apres elle se rend à luy,
    car on ne rend que ce qu’on a osté. Si on vous réd quelque chose,
    elle aura esté à vous : Je ne veux en toucher que cela en joüant,
    parce que les serieux y prendront garde opportunement, &amp; sur
    tout pource que les paroles estans signes de ce qui est il faut
    adapter les signes aux sujets.
  
  
  
  
    Du calomniateur dépeint par
    l’oiseau des Liparites.  OBJECT XXIX
     
    
    I nous pouvions vivre en ce monde tellement respectez, ou si bien
    oubliez &amp; incognus, que personne ne parlast de nous, nous
    aurions possible l’esprit tranquille, &amp; comme vivants en
    innocence ne sentirions bien ny mal. Mais qui est la personne qui
    peut en ce mortel domicile estre de telle condition ? Il n’y en a
    point : car mesmes les plus gens de bien sont taxez par les autres.
    Je me garderay de proferer ce qu’un autre moins respectueux que moy,
    eut dit, dautant que tel eut tranché outre, &amp; eut nommé ces
    autres-là meschans : Non il ne le faut pas dire, parce que tel peut
    rapporter ce qu’il aura oüy, &amp; ne laissera d’estre hõme de bien,
    proferant apres ceux qui parlent trop tost, ce que le zele de son
    cœur luy fera advancer, je dy cecy fort asseurement, &amp; parle
    avec authorité, comme en ayant fait preuve : Je veux icy proposer un
    homme de bonne conscience, tel que je le voudrois estre, aussi je me
    plains ainsi que cettui-là se peut plaindre : Et pour m’eguillonner
    moy-mesme, je faindré que c’est moy, pour faire depit à ceux qui
    n’ont point de coura ge : Mais pesez equitablement ce que je presume
    dire de moy qui me donne cette carriere. Dieu ma faict la grace que
    j’ay apperceu en moy ce que je croy de ceux qui veulent cheminer en
    pieté, &amp; rondemét, j’ay esté l’objet aux bons, aux
    mauvais, &amp; aux indiferens, &amp; à la fin j’ay sceu que jamais
    les gens de bien n’ont mal parlé de moy, ou dit de moy chose qui fut
    mauvaise, si ce n’a esté par faux bruit, ou que ceux qui ont parlé à
    mon desadvantage ne me cognoissoient point, &amp; de faict j’en
    cognoy qui aujourd’huy me cognoissent lesquels m’ont fait excuse
    d’avoir ou mal pensé de moy ou mesdit apres les autres, &amp; je
    rends graces à mõ Dieu de ce que les meschans ont dit de moy de
    mauvaises paroles ; car cela m’honore, par ce que si telles gens
    disoient bien de moy, je penserois estre d’escheu de la pieté que je
    veux suivre : je ne fay point ces contes pour presomptuesement me
    relever, comme si confit d’orgueuil je me voulois vanter d’estre
    juste : Mais i’allegue hardiment, que je n’ay jamais faict tort à
    personne. Qui est cettui-cy dira quelqu’un qui pense sa vie mortel
    le (pleine d’infirmitez par nature) estre sans cette notable tache
    d’avoir offencé ? Il faut que cettui-là se retire d’entre les
    Chrestiens de que plus il n’ait souvenance d’estre fils d’Adam,
    demeurant oisissans proferer l’Oraison que nostre Seigneur nous a
    dictée. O bonne personne ne vous estrangez point tant de moy, je
    vous contenteray, je vous feray demonstration de mon dire, &amp; de
    telle sorte que vous l’aurez plustost approuvé que je n’auray
    presques ouvert les levres pour conclure. Je peche journellement, je
    bronche tousjours &amp; miserable plein de pechez je fasche tout le
    monde, entant que je vay suivant ma nature mauvaise. Mais quand mon
    deffaut, quand l’outrage que je veux commettre eschet à l’homme de
    bien, que ma mal-usance se tourne contre-le juste, il
    s’avise &amp; sçachant que je suis son frere, son membre pour lequel
    Jesus a souffert, il ouvre ses entrailles de douceur, &amp; cuide
    que ce soit sa main gauche qui en eschapant a blessé la droite, ou a
    laissé choir sur son pied le fer qui a fait solution de
    continuité, &amp; à donques il le supporte &amp; ne se sent point
    offencé, il passe par dessus il ne le sent plus pour me
    l’imputer, &amp; il ne pense pas que je l’aye incommodé : Puis moy
    voyant cette grande bonté je viens à la correction volontaire, à
    laquelle Dieu m’attire, &amp; je me retiens par la bride que son
    sainct Esprit pose sur les efforts de ma rebellion. Que si par zele
    j’eclatte cõtre quelques uns qui soient meschãs, je ne les offence
    pas, car ce n’est point offencer que d’affliger justement ceux qui
    ne sont point du troupeau de pieté. De mesme je veux tant que je
    pourray estimer que les gens de bien ne peuvent m’ostencer : Il est
    vray que les meschans me faschent, pource que je suis marry qu’ils
    m’affligent, car je suis homme disposé à estre meschant, si Dieu ne
    me conserve, &amp; suis triste de ce que les malins me veulent
    ennuyer, car cela leur tourne à peché &amp; confusion : voila comme
    il faut traicter ce poinct en homme celeste, que si je retombe encor
    en cét homme temporel, pour ce que j’y suis, je vous raconteray que
    je n’ay jamais essayé d’offencer aucun, &amp; je le dy confessant
    mon infirmité, &amp; ne me suis sency oppressé que par
    meschans &amp; gens de peu, qui pourtant Dieu mercy ne m’ont sceu
    faire de mal, dautant que je n’ay pas eu le loisir d’y prendre
    garde : Et les ay laissé faire, estimant qu’ils estoient comme les
    chiens ab boyans les ombres, &amp; je suis un ombre qui passe vers
    son repos. J’ay beau faire ces bons discours, je tasche tant que je
    puis de me retirer de cette mortalité, &amp; toutesfois j’y suis
    tout plongé : je suis homme, il me sera pardonné : Je suis
    picqué &amp; pour ce je m’exagere mortellement contre les
    calomniateurs, à cause que je voy tous les jours &amp; entends des
    calomnies trop impudentes. Et qui ne les voilà à la honte de tous
    les esprits curieux ? Les plus sages, ceux qui sont la lumiere des
    autres, emplissét leurs ouvrages de contes injurieux, de blasmes, de
    reproches, &amp; de meschãcetez, invectivans outrageusement contre
    leur prochain : Je dirois volontiers à ceux qui parlent tant
    advantageusement suivant l’erreur de leur folle fantaisie, ce que
    dit sainct Paul ; Qui és tu toy qui juges le serviteur d’autray ? Or
    ma violence se retient, car elle est trop vive, je laisse les ames
    en leur estat, &amp; toutesfois je desirerois que chacun se voulut
    cognoistre. On a tãt fait d’estat de cette sentence, Cognoy toy, si
    nous la practiquions bien nous demeurerions en nos
    limites, &amp; sans abonder en nostre sens pour nous estimer
    parfaicts, nous jugerions &amp; parlerions sobrement d’autruy. Ce
    cognoistre n’est-ce point croire que lon est l’objet des autres,
    comme nous sommes leur objet ? Si cela estoit consideré il n’y
    auroit pas entre les mortels tant de pernicieuses langues, les
    calomniateurs cesseroient. Je vous advanceray un emblesme sur ce
    sujet, suivant le pourrttaict de l’oiseau des Liparites. Jadix les
    Liparites en leurs armes ou enseignes portoiét un Cocu dont la
    figure estoit d’un oiseau extremement beau, &amp; de bonne grace, le
    plumage n’avoit rien qui ne fut exquis, les couleurs en estoient si
    vives que le naturel y avoit regret, le geste s’en recognoissoit si
    bien faisant, qu’il servoit de patron pour estre imité, &amp; l’ær
    s’y cõstituoit avec tant de proprietez, que mesmes les autres
    oyseaux se delectoient en la rencontre de cette peinture tant
    naïvement rencontrée : Ce qui incitoit ce peuple à se glorifier de
    cette arme, est que par tradition on leur avoit fait entendre que le
    cocu est un oyseau fort deliberé, &amp; qui en sa jeunesse est tant
    agreable &amp; beau, qu’il est caressé de tous les autres, bien venu
    partout, suporté de chacun, &amp; recherché du tout : Mais devenant
    viel il deschet de toutes ces graces, pourautant qu’il devient
    laid, &amp; difforme, partant odieux, desagreable &amp; ennuyeux, si
    que tous le chassent, le laissent, le fuyent, &amp; le mesprisent
    tellement qu’il luy convient à terme de temps mourir de cruelle
    faim, &amp; sans qu’il allonge le miserable reste de son souspir de
    vie, en devorant ses membres &amp; soulageant son apetit de sa
    propre plume, il ne dureroit gueres, &amp; toutesfois à la par fin
    il deseche &amp; perit, si que presque consommé d’ennuy &amp; de
    misere, il sort du creux où sa honte l’avoit relegué, &amp; vient
    vers le monde chercher quelques restes de misericorde &amp; il la
    trouve, mais non comme il espere, car soudain que ceux qui autrefois
    l’ont admiré le rencontrent, ils le deschirent : Je vy ce beau
    tableau en un bon lieu où mes yeux me lierent longtemps à la
    peinture, estant attentif pour entendre ce mystere, &amp; me fut dit
    que c’estoit le symbole ou figure du calomniateur, qui ordinairement
    par beaux moyens s’introduit par tout où il est le bien
    venu, &amp; puis ayant esté approuvé ce qu’il est, perit
    malheureusement, &amp; suit la voye preparée à ceux qui courent
    cette façon de faire, vivans desloyalement. Cecy sera une
    consolation aux gens de bien, &amp; un avertissement à ceux qui se
    mescognoissans ne font point de difficulté de deschirer malignement
    les autres, acquerans par ce moyen le tiltre de meschans, tels que
    sont aussi ceux qui parlent des absens au desavantage de la renommée
    de ceux qui ne se peuvent deffendre n’y estans pas.
    
    
  
  
    Quelques remarques notables,
    &amp; de consequence.  OBJECT XXX.
     
    
    Os pensées ne sont pas tousiours rampantes sur les sujets
    inferieurs, par fois elles se relevent magnifiquement, &amp; les
    choses serieuses nous evoquent à leur tour : selon telles pointes je
    demonstreray que je passe par tous objects, pour ce que mon esprit
    est plus capable que moy mesme. Voyant quelquefois les traductions
    vulgaires des Escritures sainctes, je m’estonne comment les doctes
    qui s’y sont employez ont ignoré ce qu’ils devoient bien sçavoir, en
    ce qui est de l’antiquité. Entre autres remarques que j’ay faictes
    en la Bible Françoise de Louvain ou de Paris, il y en a une qui me
    fait esbahir &amp; douter comment il s’est peu faire que ces Doctes
    traducteurs n’ont pas cognu la façon de bastir des anciens : Il est
    escrit en Samuël livre second, chapitre seiziesme, que selon le
    conseil d’Achitofel il fut dressé un pavillon à Absalom pour entrer
    aux femmes de David, le texte porte que ce fut dessus la
    maison, &amp; en cette Bible ils ont mis au grenier, qui est
    tres-mal entendu : Car lors en Judée les maisons estoient basties
    plates par dessus, mesmes au Deuteronome chap. 22. verset 8. il est
    dict quand tu feras une maison tu mettras tout autour du toict une
    muraille de peur qu’aucun ne tombe, s’entend de mesmes qu’elles
    estoient des plateformes : Ce qui se cognoist par le premier
    chapitre du dernier livre des Roys où lon lict selon le sens
    Hebraique, Que Ochosias cheut par le treillis en sa chambre, c’est
    qu’il se proumenoit sur le toict &amp; sans y penser il se laissa
    choir par l’ouverture qui respondoit en sa chambre. Et au second
    chapitre du second de Samuël il est dit que David s’alla proumener
    sur la maison, ce qui de note assez avec les
    histoires, &amp; remarques que lon en a, que les anciens
    bastissioient de force que leurs maisons plates par dessus estoient
    proumenoirs, ainsi qu’il se void encores en de bonnes villes : Ce ne
    sont pas tousjours des greniers comme en ces pays-cy, car le grain
    ce met souvent és bas lieux : Voila comment souven les gés doctes
    passent par dessus sans y penser : J’ay fait aussi une remarque en
    la nouvelle traduction de Geneve, je croy que ceux qui ont mis cette
    derniere main estoient Suisses des gardes, dautant qu’ils ont baillé
    à Saul une halebarde se proumenant lors que sa folie le tenoit, cela
    ne me fasche point tant que ce qu’ils ont osté la harpe à David.
    Tandis que j’y suis, j’ay une petite observation que je veux
    debattre non opiniastrement &amp; toutesfois ce sera
    serieusement &amp; avec le respect deu au sainct Esprit de à
    l’Eglise. Celuy qui transcrivit le Pseaume,
    Exurgat Deus, m’a mis en ce
    dessein, ayant escrit au 14. verset,
    Si dormiatis inter medios cleros,
    je dis qu’il avoit escrit
    caldarios en abregé, &amp; que
    lon a leu cleros, sans s’aviser
    au tiltre qui estoit dessus, &amp; par ainsi cette
    traduction &amp; ce mot sont venus jusques à nous, ce qui me fait
    péser cela, c’est que la plus part des traducteurs qui ont traduit
    sans envie ou ambitions ont interpreté chaudrons, chaudieres ou
    landiers, &amp; il n’y a point de bains sans chaudrons, parquoy
    caldarius qui est le lieu eschauffé sera environné de chaudrons ou
    en sera plein : Or ces traducteurs ont suivy l’Hebrieu qu’il faut
    aussi, avoir pour guide en cela, parquoy il est evident d’admettre
    cette remarque faicte à cause qu’ils escrivoient jadis,
    per signa &amp; siclas, Mais
    quelqu’un me dira qu’au Grec on trouve
    clairos, qui signifie sorts,
    hazards, &amp; partant que ma notte n’a point de lieu : Je
    respondray que je pose que le Latin a esté en cela avant le
    Grec, &amp; que la traduction Grecque a esté faite sur la Latine :
    Ce que je dis peut-estre, pour ce qu’il y a plus de similitude du
    Latin à l’Hebreu en frases, ou paroles, que du Grec, joinct que lon
    ne sçait pas si les Pseaumes sont de la traduction des Septante, qui
    au dire de plusieurs n’ont traduit que la loy. Et puis quelle
    convenance y a-il de dire quand vous aurez esté entre les clercs,
    pour dire entre les chaudrons pour signifier une
    incommodité &amp; persecutiõ ? Sinõ que lon voulut paler de ces
    clercs ou leurs semblables lesquels pour le calomnier mirent à
    sainct Hierosme l’habit d’une femme au lieu du sien. Or si cela
    n’est je ne m’en veux point trop formaliser, je propose cecy quant à
    ce dernier poinct pour exercer ceux qui ont de la
    curiosité &amp; prennent plaisir à notter dignement tout ce qui
    s’ofre, &amp; pour inviter ceux qui ont charge de nos ames d’estre
    diligens &amp; de ne laisser rié passer, surtout en espluchant
    l’Escriture, dont le plus petit poinct est de consequence, car le S.
    sprit n’estale aux yeux chose qui ne oit tres-necessaire puisque
    Dieu ne fait rien sans cause.
    
    
  
  
    De plusieurs mots vsitez, comme
    Mieure. Il se chesme. Quel bien seroit s’il n’y avoit qu’un
    langage.  OBJECT XXXI.
     
    
    Es bonnes gens du temps passé ont retenu plusieurs paroles des
    Druydes, lesquels comme plusieurs Doctes ont maintenu, parloiét Grec
    &amp; tels mots sont venus jusques à nous : Et de faict en nostre
    vulgaire il y a beaucoup de dictions Grecques cõme aucuns l’ont
    doctemét remarqué. Mais je m’advise de deux qui sont fort cõmunes à
    Paris &amp; usitées en d’autres lieux : Ces bons peres de famille
    tançans leurs enfans qui courent &amp; ruent des pierres les
    appellent mieures, j’oyois ce mot &amp; ne le pouvois entendre, tant
    que je sceu ce mot Grec, signifie meschant, &amp; outrageux, alors
    considerant ce qu’ils vouloient dire, l’estimé que pour miare ils
    ont dit mieure : L’autre bien cognu est celuy que disent les
    nourrices &amp; bonnes femmes parlant de ces enfans qui se deulent,
    &amp; sont fort tristes, &amp; descouragez, &amp; comme tout en
    langueur, se plaignét lentemét, ils disent qu’ils se chémét, j’ay
    pensé qu’elles imitoient le Grec qui signifie propremét le
    baaillement de ceux qui s’ennuyent. Or en voila deux usitez parmy
    nos gens, si chacun des escrivains qui veulent faire entendre ce que
    lon dit, en met autant en advant, nous aurons peut-estre à la fin
    autant de Grec qu’il en faut pour y faire un homme sçavant,
    &amp; assez pour le rendre commun sans tant estudier. S’il n’y avoit
    qu’une langue nous ne serions pas en la peine où nous femmes : Et si
    nous faisions estat de nostre langage pour y traicter les sciences
    nous advancerions nos estudes, car le plus beau de l’âge s’use à à
    prendre un langage, &amp; le reste de nos bons iours s’escoule
    desmesler les secrets cachez sous les paroles estrangeres. Et puis
    dites si les anciens Grecs &amp; Latins estoient bien gastez, s’ils
    estoient sçavans, ils avoient les sciences toutes presentes c’estoit
    ce qui leur estoit enseigné, car en tettant ils savouroient le
    langage qu’ils pollissoient en estudiant les livres lesquels
    contenoient la doctrine qu’il nous faut crocheter à peine : Pleust à
    Dieu que toutes sciéces fussent en toutes langues, puis qu’une seule
    langue n’est pas, ou que toutes sciéces fussent en une lãgue. Si
    cela estoit nous serions bien tost sçavans, &amp; ne faudroit point
    tant s’amuser aux outils que lon faict : C’est ainsi que les
    Chirurgiens qui doivent estre forgeurs &amp; aiguiseurs de lãcettes,
    qui est tout ce que peut faire un bon ouvrier qui ne fait autre
    chose, s’il estoit ainsi que cela fut necessaire de sçavoir, ils y
    seroiét plus long téps presque qu’à ouyr les doctes leçons des
    medecins qui les instruisent. C’est le malheur où nous sommes qu’il
    faut estre plus lõguement à s’instruire apres les outils qu’à
    s’endoctriner en la science, &amp; si les langues estoiét communes,
    ou que les sciences fussent en toutes langues ou en une seule nous
    parviendrions à plus grand degré de sçavoir que ne faisons. Mais il
    faut vouloir ce que Dieu a constitué pour punir nostre
    malice, &amp; retenir nostre orgueuil qui s’enfleroit par trop de
    sciences, veu le peu de charité qui est parmy nous, &amp; le trop de
    malignite qui nous consomme.
     
  
  
    Des Esprits.  OBJECT
    XXXII.
     
    
    A raison qui establit toutes les consequences veritables, nous
    demonstre qu’un contraire est co-nu par l’autre, &amp; que l’un
    estant admis il faut aussi admettre l’autre : Parquoy si nous sommes
    informez de ce qui est, nous pourrons avoir quelque induction de ce
    qui le contrarier : Nous sommes instruicts par les sacrez monumens
    tãt de l’antique loy que de l’Evangile, que l’Eternel a estably les
    esprits qu’il a crées quand il Iuy a pleu : Et est necessaire que
    posant en nostre croyance, qu’il y en a infinis qui suivent la
    bonté, nous sommes obligez à croire qu’il y en a de mauvais : Le
    Chrestien ne fait point de doute de ce qui est recité des actions,
    paroles, &amp; effects des bons Anges ; aussi ne doit-il tirer en
    autre opinion ce qui est raconté des efforts propos &amp; rencontres
    de Sathan, des siens : Tout ainsi qu’il est vray que les bons Anges
    ont accomply plusieurs desseins, les mauvais en ont executé
    beaucoup, car ces intelligences abondantes en practiques, ont en
    certains temps &amp; endroicts suscité divers
    tourmens &amp; tempestes : Quand l’estat de telles substances nous
    sera comme cognu, &amp; par cela qui a esté &amp; est, nous
    cõceurons tant soit peu les organes dont les esprits se servent,
    sans difficulté nous tiendrons pour certain ce que voudroient
    debatre ceux qui sont de croyãce delicate. Lors que nous discourons
    des esprits, nous proposons tout premierement la volonté du
    Principal qui fait ses plaisirs : L’Esprit Divin est une
    force &amp; puissance diffuse par tout, contenant tout, voyant tout
    de la providence de qui toutes choses ont besoin ; Nous
    n’entreprenons point de le definir, mais de dire ce que nous en
    aprenons par la grace de ses effects : C’est luy qui a fait
    tant- &amp; tant d’esprits qui sont és cieux, &amp; és elemens ; il
    a creé ces substances perpetuellement mouvantes, &amp; en
    continuelle action, Ces esprits qui ont leurs objects &amp; sujets
    en dispofition telle qu’ils s’en peuvent aider comme ce bon Dieu
    leur permet. Ce secret nous deviendra presque manifeste, si nous
    prenons garde que toutes substances sont selon le vif, le vivant ou
    le mort ; Le vif est qui s’agitte par soy-mesme &amp; s’eslance
    librement où ses intentions &amp; but l’addressent : Le vivant est
    composé de deux, à sçavoir de ce qui est vif de foy (j’entens és
    secondes &amp; inferieures substances) &amp; de ce qui est mort
    quant à soy, &amp; ne peut estre vivant que par le vif auquel il est
    uny. Et mort est qui de soy &amp; par soy n’a mouvement
    aucun, &amp; toutesfois peut-estre l’organe du vif, lequel sera sa
    cause mouvante. Ainsi comme nous l’entendons pour nostre
    demõstration qui sera agreable à qui l’admettra ? ce qui a
    corps &amp; esprit est ce que je dis vivãt, comme les animaux
    desquels le corps est un fardeau immobile, &amp; l’esprit est cette
    vigueur puissante qui l’agitte. Esprit est consideré en plusieurs
    manieres, quelquesfois il s’entend pour la subtilité des ærs ou
    substãces legeres qui sont en tout, &amp; bien que proprement esprit
    soit une essence imperceptible aux sens, si est-ce que ce qui tombe
    sous aucuns d’iceux reçoit par fois tel nom, comme le vent que lon
    oyt, les odeurs que lon flaire, les quint’essences que l’on gouste,
    les subtilitez que lon touche, les ombres ou vapeurs que lon
    voit, &amp; telles semblables qui ne sont manifestes qu’à certains
    sens, &amp; que pour bien remarquer, il seroit presques permis de
    les nommer corps momentaires : Les Docteurs sacrez usent du terme
    d’esprit parlãt des ames separées de leurs corps, ou des Anges,
    mesme par cette diction nous entendons parler de Dieu &amp; de sa
    providence laquelle est l’Esprit divin &amp; continu qui entretient
    toutes les parties de l’univers, qui autrement ne pourroient
    persister : C’est ce grand Esprit qui guide, envoye, addresse,
    force, tient &amp; excite ces suibstances, que particulierement
    apres on appelle esprits distinguez en bons &amp; mauvais Anges,
    desquels les uns sont ministres de sa gloire en
    bonté, &amp; misericorde, &amp; les autres executeurs de sa
    justice : Ces deux sortes sont ceux desquels nous traictons pour
    quelques belles considerations qui souvent se proposent entre ceux
    qui discovrent. Nous tascherons à les discerner par cette
    description : Le bon Esprit qui a par specialité retenu ce nom
    d’Ange, est une substance intellectuelle, mobile, libre de volonté,
    sans corps, servant Dieu, ayant en soy l’immortalité en sa nature,
    selon la grace, &amp; dont la substance &amp; espece est seulemét
    cognuë &amp; manifeste à celuy qui en est le Createur. Sathan a eu
    cette condition, car il fut ainsi creé comme les autres au
    commancement, mais il en est descheu du tout &amp; de mesme qu’il en
    jouyssoit avant sa disgrace, il en est du tout frustré, non quant à
    la nature, mais quant à la qualité de bonté. Ainsi abbaissé à cause
    de sa rebelliõ, il l’est veautré és turpitudes de l’Univers, &amp; a
    receu l’epitete de malin. Les doctes Payens qui n’entendoient pas
    bien tout, ont pourtant eu quelque intelligence qui les faisoit
    estimer des esprits ainsi, Le Demon est un animal de genre &amp; de
    cogitation raisonnable, d’animation passible, de corps
    aeré, &amp; de temps eternel, par eternel ils entendent non mortel,
    mais durant tousiours : Voila ce que lon peut entendre de la nature
    (si cela s’en peut dire) des esprits. Les saincts memoires &amp; les
    discours des Peres &amp; ancestres, nous certifiét que les Anges
    sont distinez à plusieurs offices, &amp; les mauvais ordonnez pour
    les effects des supplices, &amp; ayants esté employez en leurs
    commissions, ils ont fait leurs charges durant lesquelles ils ont
    paru aux yeux, ou aux autres sens selon l’exigence de
    l’affaire, &amp; quand ils ont deu executer un commandement, ou
    effectuer une permission, ils ont obtenu des organes pour s’en
    servir : Ce qui a esté plusieurs fois, peut aussi advenir quelques
    fois, dont les exemples nous seront fidelles preuves si nous les
    voullons recevoir. Or afin que les discours que nous en retracerons
    soient plus evidens, &amp; que les ames curieuses prennent plus de
    plaisir, il sera bon de filosofer gentilment sur les differéces qui
    ont esté imaginées entre les substances spirituelles. De tout ce qui
    concerne cette doctrine d’esprits, nous sommes instruicts par
    l’Escriture saincte, par la Kabale, &amp; par les histoires, car la
    Filosofie n’en raconte que ce qu’elle a mendié de ces trois, qui
    nous informent amplement &amp; descouvrent ce qui est des
    apparitions par exstases, songes, ou veritez : Et de tout ce qui dés
    jadis a esté raconté des puissances spirituelles, &amp; de leurs
    effects. Nous dirons un petit des exstases en passant, seulement
    pour ce que c’est une verité, &amp; afin que nous ne nous y
    arrestions trop nous n’exagererons que celle de sainct
    Paul, &amp; encores bresuement &amp; sobrement, pour venir où nostre
    intention nous appelle : Entre telles eslevations d’intelligences
    cette cy est notable : Car ce grand Apostre estant dans la frequèce
    abondante du peuple qui refouloit au Temple, au temps des devotions
    ardentes des Juifs plus fidelles, cét excellent Docteur-eslevé sur
    l’ælle de ses prieres, transporté par les vives pointes de son zele,
    se sentit souslever jusques au troisiesme Ciel ; Il s’y trouva sans
    sçavoir si ce fust en corps &amp; en esprit ensemble, ou en esprit
    seulement, il fut conduit au Ciel où est l’infinie intelligence, en
    ce vaste qui cõprend toutes les autres, tant grandes soyent elles :
    Il ne faut pas estimer que ce Ciel qu’il nomme le troisiesme soit
    celuy qu’aux Spheres nous mettons en tel ordre, où lon remarque
    l’estoile errante de Venus, comme l’a dit quelque vain Astrologue :
    Il convient en penser autrement, &amp; de la sorte que nous avons
    faict en nos sainctes Resolutiõs. Pour en esclaircir ceux qui le
    desirent nous repasserons icy sur ce sujet, en la doctrine des
    sçavans qui ont sceu ce qui est equitable de sçavoir de tels
    secrets. Les sages ont notté du nom de Tout, tãt l’univers que ce
    qui est creu estre, &amp; est outre l’univers, tout ce que le
    sens &amp; l’entendement humain peuvent avoir pour object, ce qui se
    cognoist, &amp; qui est apprehendé plus que ce qui paroist, &amp; ce
    Tout ils ont distingué en trois Cieux, dont le premier est ce qui
    subsiste depuis le centre du monde, qui est l’extreme moins, ou le
    dernier petit, jusques au prochain poly de la voulte de la lune, qui
    comprend ce que les petits Philosophes nomment les quatre Elemens :
    Et depuis ce terme jusques à l’extremité des corps, &amp; derniere
    fin de l’extreme grandeur corporelle, qui grãdeur comprise en ces
    deux termes, est ce qu’en science nous disons Ciel, est le second
    Ciel. Ainsi ce premier &amp; deuxiesme sont ces orbes materiels,
    changeans &amp; mouvants, qui comprenent l’univers duquel le bas est
    suject aux mutations generatives. Puis cétaby sine, cette grandeur
    inexplicable, ce plus tresplus, cette capacité qu’aucune seconde
    intelligence n’est capable de considerer, &amp; encore moins
    comprendre ; ce vaste infiny, ce pourpris eternel, cette habitatiõ
    sans termes, dont le mystere est en la cognoissance du Tout-puissant
    qui le contient infiniment, est dit le troisiesme Ciel, c’est où fut
    ravy nostre grãd Pasteur. Cecy remarqué, &amp; selon ces
    dispositions, nous ferons estat des habitations en ces
    lieux, &amp; de leurs habitans, ainsi nous sera permis, pour nous
    expliquer, de nommer lieu, ce qu’autrement ne pouvõs exprimer : Or
    les formes qui le rengent eu tels endroicts, sont dignifiées selon
    l’ordre de leur habitation &amp; conversation : Ayãt posé cette
    remarque nous aurons plus de clarté pour advenir aysément aux
    cognoissances de la partie de la Kabale dicte Marcaua, laquelle avec
    toute la science &amp; speculations des doctes Ægyptiens, Caldeans,
    Juifs, Grecs, &amp; Druides, nous presente l’intelligence de ce qui
    a esté imaginé des substances que l’Apostre nomme puissances de
    l’ær, &amp; des autres : &amp; attriburons aux esprits du pouvoir,
    selon la doctrine de nostre Seigneur, disans quelquesfois Satan
    estre fort, au prix de ceux qui debiles en foy succombent à ses
    efforts : La distinction que les premiers ont fait de ces essences,
    a esté selon que l’imagination s’est appliquée aux effects, apres la
    cognoissance plus nette qu’on en a peu avoir : Ainsi toutes ces
    secondes essences spirituelles, sont celles dont nous pouvons dire :
    L’Ange &amp; les mauvais genies sont d’une mesme certaine
    essence &amp; nature, mais leur ellection n’est pas égale, ny mesme,
    comme on discerne és hommes, tant bons que malins une
    semblable &amp; pareille nature, mais ils ont la volonté
    contraire, &amp; desseins divers. De ce qui est des Anges nous en
    devons estre resolus, pource que le bien est la ligne droite, qui
    est une, &amp; tout ainsi que la courbe est recogneuë par la
    droicte, &amp; qu’elle est d’infinies fortes, nous jugerons de mesme
    des troupes des mauvais Esprits, dont les differences
    complexiõnelles sont beaucoup de fois diverses, selon quoy tantost
    quelques-uns les ont estimez mortels, &amp; tantost immortels, au
    prix que le discours humain retraçãt apres ses pésées les attachoit
    à quelques effects, lesquels finissans aussi aucuns croyent que ces
    espoces-là prinssent fin, &amp; la substance en deffailloit, ne plus
    ne moins que si un esprit qui peut estre abstrait, se tenoit attaché
    à son suject, en la sorte que l’ame d’une beste l’est à son corps
    pour finir avec luy. Or les Esprits immortels ont par les anciens
    esté nommez generalemèt daymõs, &amp; quelques Poëtes parlãt des
    Dieux les disent daymons : Aussi les Grecs ont estimé que les
    daymons fussent les premieres substances, &amp; puissances : ainsi
    que le tesmoigne leur antique proverbe
    Daymonios, que sans y penser les
    François ont interpreté, En Diable, voulans les uns &amp; les autres
    dire ce qui passe l’ordinaire, &amp; est excessif, cuidans en cela
    imiter les Hebrieux, mais à contre-poil : Car quand ils veulent
    dénoter quelque sujet estre grand ou profond, ou divin, par ce
    qu’ils estimoyét toute excellence &amp; assistance divine estre
    esprit, parquoy ils se tournoient vers Dieu pour le considerer en
    adiurant ce qui est outre l’ordinaire on excedant, donc voulans
    signifier une tres-grande &amp; tres-haute montagne, ils proferèt,
    c’est la montagne de Dieu. Voylà ce qui est de la premiere
    distinction des esprits selon l’opinion des peuples, qui en suite de
    discours &amp; d’observation, ont fait suivre les Heroës, d’entre
    lesquels ils en ont feint de mortels, comme les demy-Dieux &amp; les
    Fées : Entre cette multitude d’Esprits on conte les Ames, les Manes,
    les Spectres, &amp; tels dont la doctrine de l’antiquité nous
    amuse : les Hebreux mesmes qui ont deu estre les plus sçavans en ce
    suject, en ont fait des distinctions notables, selon quoy ils nous
    proposent : Le Lilit, le Nefés, autres qui sont le suject de leurs
    plus belles conceptiõs, dont nous nous esclarcirons pour avoir du
    plaisir en descouvrant leurs gentillesses. Le Lilit est un fascheux
    spectre, qui se monstre &amp; apparoist materiellement aux personnes
    en la figure d’un avorton, qui nuit fort aux petits
    enfans, &amp; espouvãte beaucoup les grands, de n’y a vivant qui ne
    fust surpris &amp; la rencontre inopinee de tell apparence. Elifas,
    amy de Job tesmoigne que les apparitiõs de simulachres sont
    affreuses, racontant sa vision, &amp; dessignant cette similitude,
    qui passa par devant luy, le tremblement de frayeur le saisit, ses
    sens furent espouvantez, &amp; l’horreur l’occupant son poil fut
    tout herissonné pour ce qu’il vid au passage l’esprit, ayãt une
    figure qui luy estoit incogneuë, telle apparence soit Lilit ou
    autre, donne trouble. Le Nefés qui est aussi interpreté Ame, à cause
    (disent-ils) de leur similitude, est la figure, ou image, ou ombre
    abstract, qui lors que par quelque petit point l’intelligence est
    destournee, se presente &amp; paroist un peu avant l’instant de la
    mort. Les Peres constructeurs du Zohar, discourent hardiment sur
    l’occurrence de tel spectre qui s’avança sur le terme de la mort
    prochaine, &amp; parut prononçant le trespas de l’un de leurs plus
    signalez Docteurs : Ces deux remarques de figures spirituelles n’ont
    point esté si naïvement traictées par les Gentils, desquels les
    opinions ont esté plus terrestres, &amp; en leurs pauvres
    imaginations ils ont estimé que les Ames devestuës de leurs corps
    estoyent ombres, possible representans en
    lineamens, &amp; remembrences les deffunts, comme le Nefés les
    faisoit paroistre avant le deceds, &amp; tels ils les recommandoyent
    aux Manes. Or cét ombre ou devancier, ou posterieur, est comme qui
    diroit que ce fust une figure purement abstracte de la substãce,
    sans diminution d’icelle, signifiant que bien tost cette parfaicte
    image sera effacée, ou est separée de son suject. Les Rabis qui nous
    figurent ce Nefés nous font presque comprendre un accident sans
    substance, tel qu’il se peut imaginer és ombrages des couleurs de
    verrieres peintes, que le Soleil par la vigueur de ses rayons pousse
    jusques contre le solide opposé, qui reçoit les ombres, lineaments,
    &amp; teintures abstractes par une extraction figurative. La figure
    spirituelle qui va ainsi errant apres les deffuncts, est souvent
    nommée le Genie de chaque particulier, &amp; est par fois ditte son
    ame, encore que ce ne l’a soit pas. Quelques sages ont fait mention
    qu’il y a eu des ames lesquelles apres leur solution des corps sont
    venuës au siecle des mortels, estans sorties du manoir, dont par
    arrest divin on ne sort plus, &amp; que telles issuës ont esté
    octroyées par dispenses divines, selon le plaisir de l’Éternel, qui
    aussi quelquesfois les a commandées, ce que nous escoutons en
    passant pour nous remettre &amp; redresser à nostre propos.
    Considerant ce sujet, nous cognoissons que quelquesfois on peut
    mettre distinction entre Esprit, &amp; Ame, car en cette
    intelligence Esprit est une substance purement
    separée &amp; complette en soy, &amp; l’Ame ne l’est pas de mesme
    sorte, dautant que bien qu’’elle soit essence complete en sa propre
    consistence, si est-ce qu’elle est comme en defaut, estant separee,
    pource que sa perfection &amp; estat est d’estre unie à son corps.
    Toutes ces considerations &amp; observations, non bien resoluës és
    entendements, ont estably plusieurs revers de sciences tendans à
    l’explication de tels secrets, &amp; puis Satan s’y meslant avec le
    fard de sa discipline, a faict glisser és fantasies humaines
    plusieurs maximes qui ont faict naistre les distinctions des daymõs,
    desquels on a remarqué plusieurs effects &amp; insoléces. Et à fin
    que nous ayons le pied plus ferme deduisant ce que nous en
    entreprenons, nous esplucherons la verité de ce qui raisonnablement
    en est, sans nous envelopper és ombres des imaginations
    humaines, &amp; faisans estat des apparitions notables des Esprits,
    nous commencerons par quelques apparences des saincts Anges, puis
    selon que nostre cœur s’eslancera nous meslerons d’un &amp; d’autre,
    tant que nous ayons occasion de conclurre pour en estre resolus. Il
    n’y a personne entre les ames baptisées qui n’accepte les exemples
    des apparitions advenuës aux ancestres des peuples, aux
    Patriarches, &amp; autres de l’antiquité. Sur ce qui en est advenu
    je me laisseray aysément persuader-qu’il en peut encore eschoir
    autant : Mais quelqu’un dira, Que cela n’est-il doncques commun ?
    arrestez un peu les pas de vos imaginations, &amp; sçachez que
    toutes telles apparences ne sont avenuës de mesmes à tous, &amp; que
    celuy qui les a envoyees en faict à son plaisir : Les Anges ont paru
    d’une sorte à Abraham, &amp; d’une autre au Roy de Gerar : d’une
    maniere à Moyse, &amp; d’une autre au valet d’Elisee : &amp; comme
    les saincts registres nous le preuvent, ils ont faict voir une
    figure à quelques-uns d’une compagnie, sans que les autres l’ayent
    veuë, &amp; osant mesler les actions du maistre avec celles des
    serviteurs, je diray qu’il pleust à nostre Seigneur de se faire voir
    à sainct Paul allãt en Damas, &amp; ce vray Dieu vray homme ne fut
    veu d’aucun autre de la trouppe, bien que tous eussent ouy l’esclat
    de sa saincte voix. Daniel a eu des visions qui luy ont esté
    particulieres, ainsi qu’ont aussi eu les autres Prophetes qui
    voyoyét &amp; les assistans ne voyoyent rien : Et s’il y a bien
    davantage par fois, c’est que certaines visions sont directemét
    appropriées aux Vierges, qui ne sont pas communes aux autres. Ces
    differences ont esté causes des noms divers que l’on a imposez aux
    Esprits, lesquels quoy que ce soit ont approché plus pres des
    personnes qui plus participoyent de l’innocence, &amp; sur tous les
    bons Anges qui ayment la pieté : Les autres qui tousjours taschent à
    cõtrefaire les saincts imitent parfois telles particularitez quand
    Dieu leur permet. La saincte Escriture est pleine d’exemples
    d’apparitions d’Anges qui souvent sont nommez Dieu, pource qu’ils
    faisoyent la volonté de Dieu, dont est advenu que quelquesfois le
    cõmun des Hebreux ayant eu quelque vision s’exclamoit : Nous
    mourrons, car nous avons veu Dieu ; Sentence qu’ils avoyent mal
    extraicte de ce qu’ils avoyent leu, ou ouy raconter, que Dieu avoit
    dit à Moyse, Nul ne me peut voir &amp; vivre : Ce qu’au contraire
    sceut bien prendre en bonne part la femme de Manué, ayãt veu ce
    personnage qui par effect se paroistre Ange du Ciel, où il retourna
    en la presencé de ces deux bonnes gens : Surquoy elle respondit à
    son mary, qui estoit tombé en l’erreur de ses freres : Si Dieu nous
    eut voulu faire mourir, il ne nous eut pas faict tant de faveur. Il
    est donques certain que les Anges ont esté veus de plusieurs,
    &amp; ce sous des especes que Dieu leur concedoit, &amp; non tout
    d’une sorte, car ainsi qu’il y en eut qui receurent la grace de ces
    visions diversement, aussi il y eut des differences pour les
    apparences. Les Anges ont leur maniere, les Ames la leur, &amp; les
    corps celles qui leurs sont propres, ce qui nous sera fort evidant,
    obtemperant au sainct discours de l’Evangile, proposant la
    Transfiguration de nostre Seigneur, &amp; nous recitãt la verité de
    l’Apparition de Moyse, qui est une Ame, &amp; d’Elie, qui est un
    corps animé de sa propre ame : Les Apostres eurent cette vision en
    laquelle Dieu releva l’esprit de Moyse de ce qu’il luy pleut, pour
    survenir à la veuë des mortels où il leur ouvrist les yeux comme il
    voulut &amp; de ce nous n’en examinons rien, ains le croyons
    fidellement : Les discours seroyent infinis si nous taschions à
    remarquer tout. Il est besoin toutesfois de
    s’esclaircir, &amp; semble qu’en ce fait l’ignorance est une coulpe.
    Nous remarquons és deux principales sortes se font en haut, comme
    l’’Ange par-d’apparences d’Anges, que les unes lant à Abraham pour
    l’empescher d’immoler son fils, &amp; l’autre sur terre, ainsi que
    les Anges s’apparurent au mesme Patriarche, puis beurent
    &amp; mangerent en sa presence, quoy avisant on pourroit admettre
    une belle distinction, pour sçavoir que les malins esprits ne
    peuvent tant exactement se manifester que les bons, bien qu’ils
    facent autant ou plus de signes, mais plus de bruit : ce qu’ils
    practiquent ordinairemét par spectres, l’exemple s’en peut tirer de
    ce que la Pytonisse fit à Saül, car soit que veritablement Samuel y
    fut, ou nõ, je n’en debats pas, doutãt que ce n’est point mõ
    intétion, aussi je laisse cela aux sages Docteurs, je ne touche qu’à
    ce que Satan entremesla pour la sorciere, avec laquelle il avoit
    paction, &amp; à laquelle aussi il imagina les traicts de la
    semblance de Samuel, que seule elle vid, &amp; non Saül, qui ouit
    bien une voix qui luy prononça l’arrest d’extreme necessité : ainsi
    le maling fit voir à la Pytonisse une apparence, mais non solide,
    comme celle des Anges apparens. Si cecy que nous repassons ne
    suffit, il sera bien aysé d’entrer en une mer d’exéples, tirées des
    deliberatiõs sainctes, &amp; des avantures profanes, qui ont esté
    suscitées par les organes que les esprits ont practiquez. Si on
    croit que les Anges l’ont peu, par permis sion ou commandement, la
    croyant ce nous abstraint de nous asseure que les diables ont peu
    avoir ce pouvoir que Dieu leur a faict exercer à sa volonté.
    L’histoire nous enseigne que si cela n’esoit que Satan n’eust pas
    fait le ravage qu’il fit à Job, en ses bien, &amp; en ses enfans :
    il n’eust pas eu dequoy égratigner la peau du pauvre Job. Parquoy il
    faut en depit de la croyance dire, imaginer, &amp; croire que tels
    esprits se peuvent servir de quelques organes
    sensuels &amp; perceptibles, selon lesquels nous fantasions des
    ongles, des dens, des membres, &amp; fouëts invisibles, dont ils
    operent &amp; achevent en accidens visibles &amp; palpables. Il est
    vray qu’aussi Satan effectuë en operations grandes, sans avoir
    autres organes que son sujet, comme quand il transportoit le
    jugement de Saül, &amp; luy manioit la langue en vaines Propheties.
    Quand il precipita les pourceaux en la mer, lorsqu’il transportoit
    ses demoniacles, &amp; notamment du temps des
    Apostres, &amp; qu’estant en un homme seul, il en offença &amp;
    despouïlla sept qui estoyent pauvres exorcistes, enfans de Seva,
    Prince de Sinagogue. En ces façons il se faisoit bien sentir, comme
    mesmes il l’executoit par Asmodee, de la violence duquel mouroyent
    les marys de celle qui depuis garantie par un bon Ange fust donnée à
    femme à Tobie. Ce seroit une arrogante simplesse de rechercher le
    contraire de ce qui nous enseigne que les esprits se peuvent
    preparer des organes, veu qu’ils sçavent les plus grands secrets de
    nature, &amp; cognoissent toutes causes secondes
    mouvantes &amp; agissantes. Sçavons nous de quel moyen s’aidoit le
    bon Esprit qui transportoit Elie, comme luy deduisoit le charitable
    Abdias, s’excusant de l’ambassade qu’il luy ordonnoit vers le Roy
    Achat ? pourrons nous descouvrir l’instrument, le cable, le
    chariot, &amp; la matiere dont tout estoit quand Elie fut
    visiblement enlevé d’avec Elisée par le char flambant ? Il nous les
    faut admirer &amp; croire, &amp; jugeans que nous ne sçavons que
    c’est, de dire ces merveilles estre un pouvoir ordonné par celuy qui
    peut tout. Tout ces espris qui n’ont point de corps, peuvent
    possible discerner ces artifices, si tels il est permis de les dire
    par faute de paroles analogiques à ces faicts. Le bon esprit le
    sceut exercer, quãd il ravit sainct philippes d’aupres de l’Eunuque.
    Ces effects sont notables, trouvez dans la verité. Je n’ose parler
    de la permission qu’eut Satan en la personne de nostre Seigneur
    Jesus-Christ, certainement ce bon Dieu dõna un exquis congé à cét
    arrogant esprit. Or les apparitions &amp; exercices des bons ou
    mauvais Anges n’ont pas eu seulement le cours entre les peuples de
    la premiere famille de Dieu, elles ont esté communes entre toutes
    natiõs. Chez les payens nous notterons afsez de rencontres des
    malins. Voyla Pausanias qui s’offre, lequel longuement a souffert
    les importunitez, tempestes &amp; fascheries que luy ont faict
    l’Ombre, le Spectre, le Genie, le Nefés de Cleonice, qui luy ont
    apporté des tourmens de desordre mechãcetez &amp; sembloit que la
    ju-insupportable ; Il avoit faict tant de stice divine les avoit
    oubliés, pour en avoir differé la punition, mais à la fin il a esté
    attrapé par un estrange accident : Il aymoit furieusement cette
    belle, qu’avec amoureux discours, accompagnez de violéce &amp; de
    crainte donnée, il persuada de luy promettre la fruition des fruicts
    que lon cueille en la delice d’amour. L’assignation arrestée il va
    en fa maison &amp; se met au lit : desia il dormoit, car apres
    l’avoir long temps attenduë le profond sommeil l’avoit envahy, &amp;
    comme il estoit assoupy, la belle vint, au bruit de ses pas ce
    miserable (ainsi qu’est l’ordinaire de tous meschans) qui avoit sans
    cesse l’ame en alarme, à cause de ses meschancetez, qui en ce
    sursaut l’oppresserent plus que le souvenir de l’amour ne
    l’excitoit, s’esveilla à demy, &amp; tout encor comme endormy,
    craignant quelque vengeur, pensa de cette belle que ce fust un
    soldat armé qui le vint que armé qui le vint esgorger, dont tout
    soudain esmeu prend son espée, &amp; ne se rememorãt plus de celle
    qui luy apportoit le moyen de son lassif contentement, luy en donna
    dans le cœur, tuant la beauté tant desirée : Ce dernier acte fut
    l’occasion des furies qui le gourmanderent avec toutes sortes de
    cruautez craintives meurtrieres des meschans. Et qui pis est apres
    son deceds, on a diffamé sa memoire par l’estime que l’on eut que
    son ame agittee exerçoit des violèces estranges en cette
    lumiere, &amp; l’agitation de les rabats au temple estoit si
    importune que les sacrificateurs envoyerét à Rome querit des
    exorcistes experts, pour les delivrer de telles
    impetuositez, &amp; chasser ce pernicieux daymon. Tandis que nous
    traçons apres telles ames, ou genies, ou plustost Esprits, qui se
    faignent de telle condition, remarquant és memoires de nostre
    antiquité Françoise, nous notterons pour un des plus merveilleux
    effects de telles apparences, le petit animal ou feint bestion qui
    sortit de la bouche de Gontran Roy d’Orleans : Ce Roy lassé de la
    chasse où il s’estoit par plaisir esperduëmét agitté, &amp; se
    trouvant destourné loin de voyes, de bruit, de chiens, sans ouïr le
    son des trompes, &amp; n’ayant avec soy qu’un sien gentil-homme
    fidelle, se voulut un peu reposer en entendant des nouvelles, pour
    ce faire il se relaisse sous un noyer, arbre fatidique, arbre le
    meilleur d’entre tous les bons qui portent fruict pour les secrets
    qu’il comprend en abondance : Ce fut possible celuy qui trompa la
    femme à cause des divers appetits qu’il occasionne &amp; produit. Ce
    Roy couché sous ce bon arbre, chet dãs la profondeur du sommeil,
    &amp; le gentil-homme present, tesmoin de son repos, ne voulant
    l’abandonner se tint en sentinelle viggilante, pour favoriser le
    dormir de son maistre, &amp; donner ordre à ce qui pourroit survenir
    tant des chasseurs, que d’autre part. Durant ce pesant
    sommeil, &amp; que le songe exerçoit l’esprit de Gontran, ce
    gentil-homme veit de la bouche de son Roy sortir un petit animal qui
    s’avança vers un ruisselet, coulant là aupres : cette bestiole
    barguignãt la rive y cherchoit passage, ce qu’avisant la fidelle
    garde, mit son espée au travers du petit folle ou couloit l’eau, le
    spectre l’avisa &amp; se lança dessus, passant outre, &amp; tira
    chemin vers une petite coline en laquelle il se glissa &amp; entra
    dans le creux qui estoit au pied, &amp; y ayant esté quelques
    minutes revint sur ses pas requerir passage qu’il trouva par la
    mesme commodité de l’espee qui luy servit encore de planche, dont
    descendu il suivit son premier train, retourna, &amp; se vint
    joindre interieurement au suject dont il estoit party, r’entrant
    visiblement par la bouche, dans le corps royal. Un peu apres, le
    Roy, (comme il avient au partir des visiõs du songe) cassé du
    travail qu’il avoit eu en son propre repos, se reveilla, harassé
    autant que s’il eust eu bien de la peine, &amp; tout esmeu de ses
    pensements raconta à son gentil-homme qu’il avoit un songe
    merveilleux : C’est qu’il avoit songé qu’il faisoit un voyage en un
    païs lointain, &amp; s’estoit trouvé prés d’un grand fleuve qu’il
    avoit passé par dessus un pont de fer, d’où apres avoir assez
    cheminé il s’estoit rédu en une grande mõtagne, où il y avoit une
    grotte en laquelle il entra, &amp; y avoit veu une infinité de
    riches thresors amassez &amp; entassez en abondance merveilleuse :
    Et puis qu’estant sorty de la caverne où sont tant de richesses, il
    estoit retourné sur ses pas, &amp; apres avoir repassé sur ce pont
    de fer, s’en estoit revenu bien las. Cela ainsi deduit, il ne fallut
    point rechercher le plus docte des resueurs, ny les exquis
    examineurs de songes, ny les Caldeans, ny les sorciers, ny les
    devins, ny les Astrologues, ny telles sortes d’abuseurs : Le
    gentil-homme conducteur oculaire du spectre Royal, declara à Gontran
    sa vision, &amp; puis sa remarque qu’il avoit faite de l’entree sous
    le mont : le Roy fit faire ouverture capable és endroits
    dessignez, &amp; ayant faict fouir dans la coline y trouva la verité
    des richesses que le bon songe luy avoit figurées, &amp; ce fut en
    telle abondance que la quantité qui en fut amassée en nature, fut à
    comparer à ces thresors presques inexpuisables qui furent trouvez au
    sepulchre de David, par le grand Herodes. Ce genie qui alla
    &amp; vint ainsi au corps de ce Roy peut estre comparé à l’ame
    d’Epimenides, qui quãd il luy plaisoit s’alloit jouër
    &amp; esgayer-çà &amp; là, puis retournoit en son corps à sa
    volonté : Ces choses sont assez estranges, Mais ce grand spectre, ce
    mal-heureux genie, ou esprit, dont nous ne sçavons autre qualité que
    la mauvaise, lequel parut du temps de Theodose, &amp; qui sous la
    feinte d’estre Moy se fit precipiter en Mer beaucoup de Juifs qui
    s’y lancerent, deceus par les fantaisies qu’il leur suggeroit : Ce
    terrible affronteur avoit bien une plus ferme apparéce se sembloit,
    car il fut quelque temps parmy les mortels, &amp; estimé homme, puis
    en fin fut recogneu avoir esté un pernicieux diable, dautant que
    quand on le voulut apprehender pour le punir de sa barbarie,
    &amp; trop insoléte cruauté, qu’on voulut luy mettre la main sur le
    corps il disparut. Il nous est aysé de juger que ces esprits-là sont
    malins, parce qui’ils ne font que du mal, &amp; de faict nous avons
    recognu que les saincts Anges ont tousiours fait du bien. Le Daymon
    de Tenese estoit un diable dautant qu’il affligeoit de bruicts &amp;
    violéces les habitãs du lieu, aussi se fit il recognoistre tel par
    les excez de ses invasions turbulantes. Datius Juge de Milan estant
    arrivé à Corinthe ne peust y loger à cause de l’importunité des
    Daymons, qui par cela se faisoient paroistre vrays diables :
    L’Hictoire d’Athenodore est tãt cognuë, que par elle on juge qu’il y
    a des esprits qui s’occupent par les elemens a faire des
    bruicts &amp; autres ravages, usans de certains organes : Ce conte
    est gracieux il n’y a point de mal de l’historier un peu, avisant
    quelque curieux de le pourtraire, avec ce qui est raconté d’Orton
    qui estoit serviteur invisible du sire de Corase. Pour delecter le
    lecteur il m’est pris envie de repeter l’advanture d’Athenodore : Il
    estoit sage &amp; brave Filosofe, &amp; comme souvent on ne se
    trouve pas bien en quelque lieu on change : Ce personnage voyageant
    arriva en une ville de Grece, où il vid une belle maison à loüer, ou
    à vendre, il voulut sçavoir ce que c’estoit &amp; les commoditez
    d’icelle, ce qu’ayant recogneu il luy prit envie de l’achepter, le
    possesseur luy dit le prix assez petit, l’advertissant d’une
    incommodité qui rendoit la maison inhabitable : Ce Filosofe voulant
    passer outre, dit qu’il n’y avoit rien qui peust l’empescher d’y
    demeurer, &amp; ainsi tombant d’accord avec l’autre, il conta
    l’argent &amp; entra en la maison, &amp; fit entre autres lieux
    qu’il avoit accommodez, son estude où on luy avoit dict que venoit
    l’affreux spectre, qui gastoit de son bruit tout le logis.
    Athenodore estant logé &amp; au soir se disposant de sçavoir ce
    qu’il y avoit d’estrange en sa maison entra dans son estude, où il
    se mit à mediter sur ses livres &amp; affaires : Quelques temps
    apres &amp; que quelques heures furent passées, comme ja il
    commençoit à s’ennuyer, il ouyt le commancement d’un grand bruict
    partant d’un des bouts de la maison : La cause de ce bruit
    approchoit de luy, avec grand tintamare, il escoute &amp;
    attend, &amp; ainsi il void entrer à luy un spectre en figure d’hõme
    descharné, pareil à un schelete, chargé &amp; lié de chaisnes de
    fer, qui passa devant luy &amp; luy fit signe de la main, Le sage ne
    s’esmeut Point, le spectre reïtera ce signe, à donc le sage se leve,
    prend la chandelle en main, &amp; suit le fantosme qui s’en alla par
    divers endroicts, de chambre en chambre, de galerie en montée, tant
    qu’en fin parvenu en une petite court, il disparut. Le Filosofe
    remarqua l’endroit, &amp; le lendemain assemblant ceux qui
    administroient la Justice les pria, &amp; ils se transsporterent sur
    le lieu où Athenodore par leur authorité fit fouïller, &amp; on
    trouva les os d’un mort environné de chaisnes, on osta
    tout, &amp; depuis le spectre n’a plus paru, l’esprit qui faisoit ce
    bruit sçavoit bien de l’artifice pour imiter des
    chaisnes, &amp; avoit des organes propres pour cét effect En fin on
    dira que ce spectre estoit le genie du deffunct. Par ces diverses
    sortes d’aparitions, je suis asseuré que les esprits peuvent mouvoir
    des substances corporelles, &amp; agir par icelles. De dire que ce
    qu’on void ne soit qu’une vapeur, il conviendroit de mesme dire de
    ce qui est ouy ne fut qu’une imagination : Cecy peut bien
    estre &amp; la verité peut aussi subsister, nous apprendrons à nous
    acertener de l’un &amp; de l’autre. Les Esprits sçavent pour le
    moins autant que les Mathematiciens : On sçait que par certaines
    reflexions la veuë peut estre trompée, tellement que lon pensera
    voir quelque chose qui n’est pas, ainsi qu’au miroër concave qui
    jette en dehors la similitude de l’image opposée, ce que l’ignorant
    avisant estimera que ce sera un esprit vagant legerement par l’ær,
    ou un fantosme, du tout separé de contingences solides. Le Daymõ en
    peut autant apposer à nos yeux : Si Sathan se peut transfigurer en
    Ange de lumiere, il pourra (qui est moins) vestir un assemblé de
    plusieurs atomes figurant une image palpable de ce qu’il
    voudra, &amp; puis apres s’il veut faire du bruit, il le pourra plus
    aisement que les hommes qui par engins divers contre-font des voix
    differentes, ainsi que le peut practiquer le docte mechanique, qui
    par ressorts ou ærs contraints excite de grands bruicts &amp; forme
    des accés distincts : Et puis si la voix humaine &amp; naturel.le
    est vivement exprimée par cette fille depitée, qui court encor
    querellant son dedaigneux amy, l’esprit qui la cognoist &amp; en
    sçait le secret, pourra l’imiter, voire mesmes proferer des
    premieres voix, ou de loin rapporter celles qui ont esté dites il y
    a long temps ; faisant de mesme de tous bruicts ce qu’il luy plaira.
    Voicy un passage où les plus relevez d’asseurance me dresseront une
    pantiere qui sera filée à l’esgoust des humeurs melancholiques : Ils
    me proposeront que la bile noire opere és esprits des vivants
    plusieurs fantaisies, dont les images sont estimées substances
    veritables, mesmes les illusiõs qui s’en forgent par les exalations
    des reins &amp; de la rate, deviennent vrays spectres, &amp; qu’il
    n’y a point d’autres apparitions : on sçait &amp; cela est commun
    que les hypochondriaques ont de telles imaginations, tant en soy que
    hors soy, qu’ils tiennent pour veritez existãtes. Plusieurs qui
    quelques fois ne sont pas en leur parfaicte santé, sentiront, ce
    leur sera-il advis, une main froide se couler contre eux estants au
    lict, &amp; aussi leur semblera proprement que quelque corps sera
    pres d’eux, ou qu’on les poussera, &amp; le racontant jureront
    qu’ils ne dormoient pas : Pour dissiper ces cogitations, il faut
    notter que les opinions qui ameinent ces vains spectres ne se
    perçoivent que de ceux seulement qui en sont persecutez, ne sont
    sentis, ouys, ou veuz que de la personne seule qui est oppressée de
    telle maladie, sans qu’autre en ait cognoissance que l’unique que le
    pretendu spectre incommode ; Ce qui n’est pas ainsi aux effects des
    esprits, car tous ceux qui seront ensemble où se fera l’aparition ou
    autre effort du Daymon, ou de l’Ange, auront chacun ou du tout, ou
    en partie cognoissance de l’avanture : Et de faict l’observation en
    rend tesmoignage, &amp; y a bien a remarquer, c’est que les
    tourmentes &amp; vehemences excitées sont trop plus effroyables
    venans de telle cause ; &amp; sont tant merveilleuses qu’il n’est
    pouvoir concedé aux humains qui puisse produire de semblables ef
    fects, ny tant d’effect pour si petite puissance, petite au regard
    de la quãtité imaginée, c’est qu’un seul esprit fera davantage de
    bruit que mille hommes ou plus ensemble, &amp; puis il y a encores
    une autre consideration c’est que quelques fois l’esprit ayant fait
    un grãd ravage &amp; bruit, promettãt un debris merveilleux, apres
    que cela sera passé il n’y paroistra pas, quelquesfois aussi il en
    restera de tel-la possibilité : Ceux qui ne pensent les apparences
    qu’elles surpasseront point que les esprits s’exercent ainsi, diront
    que lon attribue aux Demons les causes des craintes qui surviennent
    sans occasion ou par surprise : Les vaillans qui ne voudroient pas
    devoir à Cæsar en ce qui est du courage, fremiront bien à la
    rencontre d’une petite couleuvre fuyant, &amp; si on oste la
    couleuvre &amp; que ce soit un spectre, tous deux ne seront qu’une
    mesme chose : Or soit ce que chacun pensera, je conseille pourtant
    qu’on se reduise à la verité pour le sujet des esprits, dont il n’y
    a que de deux sortes, bons &amp; mauvais ; Et quant aux mauvais on
    les a distinguez en infinitez de sortes tellement que c’est un
    abysme de les vouloir deduire, mais pour tout cela ils ne sont rien
    que Diables, &amp; les hommes vains qui se jettent apres la
    Magie &amp; cognoissance de leurs impostures, distinguans la magie
    blanche de la noire, sont purs sorciers, dõt les clefs de science,
    le grand secret, l’unique moyen, est de communiquer avec Sathan,
    partant il faut s’arrester à cela que la vraye magie blanche est la
    crainte de Dieu, qui quand il luy plaira nous envoyera son Ange
    sainct pour nous communiquer sa misericorde : S’il nous asseure que
    les Anges des enfans sont considerans sa face, nous devons estre
    certains que les nostres n’ont pas moins de faveur si nous demeurons
    siens. Outre cecy toute magie est noire, est sacrifice au
    Diable, &amp; pure impieté : Nous nous sommes exercez sur ce sujet
    pour exciter ceux qui difficilement croyét qu’il y ait des
    Diables, &amp; disent que le certain Malin, comme il est vray, est
    nostre propre mauvaise cupidité, nostre
    meschanceté &amp; perversité ; mais aussi il y a Sathan qui fait de
    terribles menées avec ceux qui le soufrent. Que si on ne veut
    consentir à ces veritez, il ne faut que nier pour ployer
    bagage &amp; aller chercher maistre : Mais ô vous qui prendrez ce
    chemin gardez de courir fortune, &amp; que rejettans un cõtraire
    pernicieux vous oubliez vostre devoir vers l’autre, qui est
    excellemment bon. Quelqu’un dira je ne sçay ne de telles choses n’en
    eu jamais demõstration, &amp; partant possible ce qu’on eu dit n’est
    pas vray, on nous fait de tels contes de gayeté de cœur. Tout beau
    vous n’avez pas eu l’experience de toutes choses, beaucoup d’objects
    passent devant les yeux de plusieurs qui ne s’offriront pas à
    quelque particulier. Tout Israël n’a pas veu les miracles
    d’Elisée, &amp; les merveilles n’en ont laissé d’estre
    vrayes &amp; existãtes. Tout le monde n’a pas veu l’Assension de
    nostre Seigneur, encor qu’il y eut infinité de peuple en
    Judée, &amp; pourtãt elle est vraye : C’est ce qui fait que lon doit
    croire s’en rapportant à la verité : Quand il plaira à Dieu s’il le
    trouve expedient pour vostre bien vous serez acertené de ce dont
    vous doutez. Ceux qui croyent en Dieu seront aisement persuadez
    qu’il y a des Anges &amp; des Diables, &amp; tout ce dessein ne
    tendant qu’à cette fin, nous le conclurons mettãs sans cesse peine
    en faicts en dicts &amp; escris, de profiter au
    prochain &amp; magnifier la gloire de Dieu qui est la nostre entant
    qu’il nous en veut illuminer, &amp; que comme l’Apostre le dit, Je
    me glorifieray au Seigneur, nous ne tendrons vers autre but
    principal que cellui-là, qui est l’unique auquel pretendans nous
    serons en fin unis avec les parfaicts qui sont aux cieux.
     
  
  
    Dialogue d’Amans chastes. 
    OBJECT XXXIII.
     
    
    PRES avoir tendu son esprit sur les discours serieux, &amp; qui
    peuvent attacher le cœur aux speculations plus relevées, il m’est
    advis pour ceux qui s’y delecteront, qu’il croit aigrable de se
    donner un peu de joye, pour ce faire je me suis advisé pour agréer
    aux Dames, de communiquer ce mutuel devis de Cleandre &amp; Melisse
    chastes amans ; S’ils estoient autres pour rien du monde je
    n’essayerois de penser seulement en eux. Car en tout ce que j’ay
    presenté aux yeux du monde, j’ay mis peine &amp; devoir de faire
    triompher la vertu de chasteté, j’avois bien envie de dilater cecy,
    pour dire l’occasion de tous mes escrits plus mignons, mais ces
    amans ont affaire, il faut les oüyr.
    CLEAND. Ma belle Demoiselle, de quels heureux sujets entretenez
    vous vos douces pensées ?
    MELISSE. De ceux qui se rencontrent selon la capacité de mon
    esprit, qui ne se peut former de desseins autres que
    simples, &amp; peu relevez.
    CLE. Ainsi les beaux esprits s’abaissent
    eux-mesmes, &amp; saignans la grandeur de leurs conceptions, ne les
    veulent point communiquer, afin que seuls ils jouyssent de la
    persection de leurs contentemens.
    MEL. Mon contentement estant egal à ma pensée, j’estime excellent
    en moy ce qui aux autres seroit de petit prix, ainsi mon ame se
    satisfaict en son peu.
    CLE. Cette belle repartie fait demonstration de quelque puissance
    plus exquise, qu’avec si galante façon vous deguisez à vostre
    plaisir.
    MEL. Comment ? apres que vous m’avez donné de la loüange vous me
    l’ostez en me couvrant d’un vice extreme entre les plus
    desplaisans.
    CLE. Mon ame ne sera jamais si deguisée, ny ma parole tant
    inconsiderée, que je pense en vous aucun deffaut, &amp; encor moins
    estimeray-je que le vice vous destourne, &amp; ne vous diray de ma
    vie chose qui vous offence.
    MEL. C’est que vous me voulez obliger de plus en plus, parlant
    ainsi. CLE. Il n’est pas en mon pouvoir de vous obliger, dautant que
    vostre merite me contraint à vous rendre tout devoir.
    MEL. Si vous avez du devoir vers moy, &amp; que vous en usiez,
    vos actiõs pour mon sujet ne seront plus de bõne
    volonté, &amp; c’est ce que nous desirons le plus : Le devoir
    contraint &amp; le bon vouloir induit librement.
    CLE. Ma bonne volonté m’a causé ce devoir auquel vos merites m’õt
    obligé, &amp; par ainsi le devoir &amp; ma volonté sont
    conjointement l’unique occasion de l’honneur que je vous
    dois, &amp; desire rendre, pour meriter par sincere affection
    quelque place en vos belles graces lesquelles je vous prie
    m’octroyer.
    MEL. M’est-il permis ou necessaire de vous octroyer ce que vous
    desirez
    CLE. Il vous est permis, par ce que vous estes libre de vos
    affectiõs, &amp; vous est necessaire pour la conservation de ce qui
    vous appartient. N’est-il pas bon de conserver son bien ? je suis à
    vous &amp; vous me conserverez en m’ottroyant ce que je
    requiers.
    MEL. Quel advantage vous adviédroit-il d’obtenir ce que vous
    demãdez pour vous cõserver, car toute l’affection que je pourrois
    conceder à un sujet meritant tel que vous, luy seroit plustost
    incommodité que plaisir, veu le peu de bien que je puis
    occasionner.
    CLE. L’Amitié est le plus parfaict de l’’ame, si vous me faites
    part de ce qui est le plus exquis de vous, qui avez l’esprit tout
    accomply, je seray en un estat tres-heureux &amp; en cette
    excellente habitude qui me fournira une abysme de commoditez
    d’esprit, je seray conduit à la souveraine felicité.
    MEL. Comment cela se pourroit-il faire veu que le souverain bien
    ne peut eschoir à personne vivant en ce muserable siecle ?
    CLEANDRE. Vous avez posé le contentement estre en ce que l’ame se
    forme de particulier plaisir à sa dit cretion ; Ainsi en mon ame
    ayãt pour bien parfaict &amp; but de felicité d’estre aymé de vous,
    j’auray tant de gloire en estre asseuré, que mon cœur sentira
    l’extreme liesse du souverain bié, selon tout ce qui peut estre
    imaginé de meilleur en ce monde. Nous aurons le reste une autre
    fois, c’est trop s’arrester à un object il y en a d’autres qui nous
    attirent.
  
  
  
  
    De se rapporter aux
    Experts.  OBJECT XXXIIII.
     
    
    OUVENT je me mets sur les rangs &amp; dis de moy-mesme plusieurs
    choses advantageuses comme en qui suit, &amp; ne plus ne moins que
    si j’avois conquis bravement le chapeau de triomphe, je me dilate
    sur des particularitez vertueuses que je m’attribue galemment. Je ne
    le fay pas par gloire, je ne le dis pas à bon essient, car je serois
    insolent, mais je le dy de moy comme d’un tiers pour former un
    esprit. Donques tout ainsi que la closporte se sentant toucher se
    ferme, &amp; ayant caché ses pieds dedans soy s’arrondit, si que la
    voir est regarder un petit globe vivant : Je vous diray que de mesme
    quand je sens quelqu’un qui n’ayãt veu, vient à me presser pour non
    content de me voir, desirer aussi me considerer jusques à
    l’interieur. Je tends à deux fins me presentant rond de toutes
    parts, sans aucune difficulté, &amp; en cette habitude pour contéter
    chacun je roule comme on veut, je suis facile à mener, n’ayant qu’un
    seul poinct d’attouchement sur la table de ce monde : Ou bien je me
    resserre de la sorte, pour me contenter moy-mesme, meditant ce qui
    peut donner plaisir aux sages cœurs qui sçavent recognoistre la
    capacité de la sphere. En quelque sorte que ce soit je demeure
    tousiours de mesme tant que je puis, &amp; pretends que mes ouvrages
    soient de semblable qualité, afin que si quelque curieux les sonde,
    il ne presume y trouver que ce que je veux manifester. Quelques fois
    comme icy je suis en cette egalité, je ne passe point outre le sens
    literal, &amp; de cette façon je me proumene parmy ces sujets pour
    la delectation de mon ame : Et voudrois que je n’eusse affaire qu’à
    ceux qui cognoissent, &amp; qu’il n’y eust que les experts qui
    maniassent mes ouvrages, &amp; sur cette petite tranchée survenuë, à
    cause du malheur des œuvres qui tombent és mains d’ignorans qui en
    jugent, je me suis mis à considerer que lon allegue souvent ce qui
    doit estre &amp; est selon ce qu’il faut entendre &amp; non selon la
    parole, comme cette sentéce. Aux experts, laquelle est une regle
    tirée non des paroles simples, mais de l’intelligence de la loy, ce
    que je dis dautant qu’elle ne se trouve point en mots expres : Les
    Jurisconsultes aleguent, Experto in
    qualibet arte credendum, Il ne se trouve point és volumes du
    droict, il se faut rapporteraux experts, il faut croire celuy qui
    est expert en chasque art : Mais on y trouve le propos donc ce sens
    est extraict, aux Digestes premier livre Tiltre cinquiesme loy
    douziesme, Apres D.l.xij. T.l. I.D. 25. T.4. l. I.M.D.38. T.16.
    l.3. &amp; c. Et si on considere cecy on le verra tomber en l’honner
    de la medecine : Car il est parlé du tres-docte Hipocrates, unique
    en son espece, &amp; duquel les livres contiennét toute la verité de
    la medecine : Car tout ce qu’il a escrit est vray à ceux qui
    l’entendent bien, &amp; pour ce qu’il n’a point failly les doctes
    Jurisconsultes ont tiré loy de ses propositions,
    paroles &amp; conclusions, prenans un veritable exemple sur ce qu’il
    a resolu. Sur cela ayant pésé, &amp; repensé, je m’estõne veu qu’il
    y a tant de Roys qui ont esté medecins, &amp; à plusieurs desquels
    on n’a point douté d’attribuer le nom de saincts comment és
    Universitez où toutes les facultez sont, on n’a faicct cette-cy la
    premiere ou au moins la seconde, veu que le Medecin est un Filosofe
    esgal à un Dieu, comme dit le plus sage Payen ? Je me dilaterois
    davantage sur ce sujet &amp; debatrois ma cause plus amplement, mais
    je ne sçay quel mal-heur m’a excité l’envie de quelques Medecins que
    je ne tiens point pour Medecins, &amp; si je les ay tenus pour tels,
    je m’en desdis : Car je sçay que le Medecin doit estre bon
    &amp; toutesfois leur jalousie m’a fasché, sans me fascher, par ce
    que leur, malice est mal fondée, &amp; pourtant je quitte là ce que
    j’avois d’excellent à dire, &amp; en temps &amp; lieu je rendray ces
    malins si pleins de turpitude, qu’ils seront contraints de devenir
    bons &amp; cognoistre que je suis expert à juger des esprits.
     
  
  
    Observation des plons ou osiers,
    Eeau-e, &amp;c.  OBJECT XXXV.
     
    
    E commun dire est que l’objet esmeut la puissance, Et le sage qui
    a veu que l’object entãt qu’object est immobile, a prononcé que la
    puissance s’esmeut à l’object. Je le veux comme on voudra, &amp; je
    sens l’un &amp; l’autre, oyant proferer certaines paroles lesquelles
    je recherche dont elles sont extraites : Il y a plusieurs contrées
    en France, où certaines paroles sont frequentes, &amp; elles ne sont
    aucunement cognuës és autres : Vers Paris &amp; Orleans on parle des
    osiers pour lier la vigne, les treilles, les cercles, &amp; telles
    affaires, &amp; ces osiers sont appellez vismes, mot developé du
    Latin, &amp; ce en certains lieux, où en d’autres sont dits plons.
    J’estois estonné estãt en Berry d’ouïr parler ceux qui bailloient
    nom de plons aux osiers : Et au commencement je considerois avec
    l’enfance de ma curiosité, que possible tel nõ leur estoit imposé
    pour l’analogie qu’ils ont au plomb, avec lequel on joinct les
    vitres, mais estant plus advisé, je recognu que les voyãt ployer
    aisément autour des matieres, ces petites branches que lon les avoit
    nommées ployons à cause qu’elles ployent facilement, &amp; qu’en
    sincopant pour ne faire qu’une silable on avoit dit plons : De mesme
    plusieurs font une silabe de fleau, &amp; en bon François il en faut
    faire deux, à cause des deux premieres lettres qui attirent l’E à
    elles &amp; laissent aisément le diftongue au, se prononcer seule :
    Et role souvent dite mal à propos, &amp; je sur cette notte, je
    m’advise d’une pane m’en estõne pas, car l’essence n’en est pas
    agreable à plusieurs quand il se faut resiouyr : Remarquez je vous
    prie que nous avons un E feminin qui jadis estoit proferé où on le
    rencontroit, Pour bien parler François il me falloit dire que jadis
    on proferoit, &amp; j’ay fait exprez cette faute pour aussi toucher
    une autre, car quelque habile eustdit, qui jadis se proferoit. Or on
    laisse passer plusieur frases de la sorte, &amp; si on y prenoit
    garde nous ferions en fin un langage net &amp; non affecté : On me
    dira que cela ne peut estre sans qu’il tienne des autres.
    Ho ! &amp; quelle est la langue c’est à dire langage, qui ne tiéne
    de toutes les autres ? Si quelque sage me proposoit cette pointe je
    penserois qu’il eust perdu son epitete : Et bien on dit que le vin
    releve l’esprit &amp; fait extravaguer &amp; voila l’eau dont je
    cuidois parler qui m’a ainsi jetté aux champs, la cause est qu’elle
    est origine du vin. Je voulois donques dire que ce mot Eeaue escrit
    avec E feminin à la fin, estoit jadis prononcé Eau-e, de sorte que
    cét E estoit distingué ; Encores à Paris les naturels le proferent
    comme quand ils disent quie pour qui, &amp; musque pour musq. Et ce
    pendant quelques Huissiers lisans Eaue, &amp; voulants radoucir leur
    bien heureux patois, souvent lisent e, a, ue, dautant qu’ils voyent
    des lettres qu’ils ne sçavent produire en avant avec signification.
    Je m’amuse à cecy afin que la posterité sçache que si les vieux
    Commentateurs Latins qui ont regraté les ruisseaux de leur
    langue, &amp; y ont trouvé des cloux, &amp; telles pauvretez qui les
    ont faict estimer des doctes ont eu de la gloire : nous avõs la
    mesme palme à gaigner si on nous fait raison : Il est vray que si on
    nous l’allouë ce sera d’un autre dessein, pour ce que je n’ay autre
    pensée en tout cecy que de contenter mon esprit, qui seme en ces
    diversitez des grains, dont quelques uns tombans és fertiles
    cõceptions de quelque bel entendement que j’éveilleray, produiront
    des fruicts d’admirable re-venu.
    
  
  
    Du mot signifiant les
    ordonnances des femmes.  OBJECT XXXVI.
     
    
    NE des remarques que je me propose souvent, qui me fait estonner
    du peu de consideration de plusieurs, &amp; laquelle s’opposant à
    mes sens me fait esmerveiller : Est l’approbatiõ commune de
    plusieurs paroles qu’on met en usage inconsiderement. En premier
    lieu il y a eu quelques gens d’authorité entre le peuple qui les ont
    avancées, pensant bien dire, &amp; puis l’opinion qu’on a eu d’eux a
    faict devenir ainsi, &amp; estre irrevocable ce qui estoit une
    faute, &amp; puis les doctes se laissans forcer aux discours
    communs, l’usage a emporté la science, &amp; les avisez se sont
    laissez ravir à la violence du torrent vulgaire : Je me mettray, si
    Dieu plaist, un jour à dilater ce suject, &amp; monstreray une
    infinité d’absurdit qui sont survenuës de mesme sorte qu’une que je
    veux deduire seulemét à cette heure. Un habile Docteur du seiziesme
    siecle de Grace, a bien dit touchant mon opinion, traictant des
    propos ordinaires du commun, qui croid que la premiere saignee sauve
    la vie, &amp; que le faire saigner au premier iour de May est
    salutaire : ce qu’il a tres-heureusement refuté, cõme plusieurs
    autres resveries qui marchoyent en dignité d’axiomes veritables. Le
    suject que je veux toucher est de pareille consequence, &amp; en
    diray tant sur ce qui est de la chose, que de son nom : Le peuple a
    une commune pensee, ainsi que les femmes le cuident persuader, que
    les purgations qui aviennent souvent aux filles &amp; femmes sont
    leurs fleurs. Il y eut le temps passé une certaine femme nommée
    Tortula, laquelle a escrit en Latin un petit œuvre de Medecine non
    mesprisable, cette-cy estoit paravanture venuë de quelque Medecin,
    ou compagne, ou servãte dont elle a retenu beaucoup, somme elle a
    assez bien faict : Mais aussi elle a eu une pensée gauche touchant
    nostre sujet : Estant cause qu’on a proferé que l’arbre qui ne
    fleurit point ne porte pas de fruit, &amp; cette sentence estant
    devenuë principe a esté tenuë pour certaine, tellemét que cela
    estoit mis en avant pour une verité, à laquelle il ne falloit point
    contredire. Je ne veux pas absolument juger que cette pretenduë
    maxime soit faulce, mais je sçay bien qu’elle n’est pas exactement
    vraye, &amp; j’ay observé que quelques unes s’y fiants ont esté joy
    eusement surprises, exerçans les sacrifices d’amour, quoy que quel
    que refrongné en vueille contester, pource qu’il desprisera ce qu’il
    n’a pas dit, ce qui a trompé cette bõne Medecine a esté la semblance
    des mots Latins &amp; François aussi, car ces coulements de
    sang &amp; ordonnances que les femelles raisonnables ont de mois en
    mois, qu’on pourroit dire moisons, tant nommez
    fluores, c’est à dire fleurs,
    dautant qu’elles fluent, &amp; il n’y a gueres à dire entre ce mot
    &amp; flores, qui est interpreté fleurs, &amp; ainsi, tant Tortula
    que les autres, se laissant aller à ces paroles, ont suivy l’opinion
    que nous avons deduitte : Voylà comment il ne faut pas ouyr
    simplement les paroles, ains les eplucher pour les entendre. Et puis
    que les paroles nous sont données pour declarer ce qu’elles sont
    ouyr &amp; appercevoir, il convient les entendre, &amp; sçavoir leur
    analogie au suiet. Je croy bien que la vieille coustume d’estimer
    que ce coulement aux femmes est une espece de fleurs, ne sera jamais
    ostée de la croyance du monde, mais je pense aussi que j’en aviseray
    pour remarquer que ce ne sont point fleurs, parce que la fleur
    contient en soy la semence &amp; origine du fruict, puis le laissant
    à l’arbre, laisse choir le superflu : Ce qui n’est pas icy, car
    c’’est st un excrement esventé, il faut une plus longue dispute. On
    prendra de ce discours ce que lon voudra, &amp; à son choix chaque
    curieux eslira ce qu’il en pensera propre à contenter sa pensee.
     
  
  
    De ce qu’on dict Resuer. Eviter
    aux fauces propheties.  OBJECT XXXVII.
     
    
    E me suis esbatu en un endroit de mes Florides, disputant lequel
    estoit le plus exquis, de rire, ou d’entretenir ses
    penseés, &amp; ayãt exageré l’un &amp; l’autre, j’ay passé outre
    vers mes objects divers : Et maintenant m’en avisant j’ay proposé de
    m’enquerir d’où vient cét entretenement de pensées, ce que
    considerant profondement, i’ay descouvert que c’est
    resuer, &amp; pource que je me plais à la descouverte des
    Etymologies, j’ay donné quelques minutes au mot pour le deschiffrer.
    Et dautant que les Picards sont ingenieux, &amp; de faict les bons
    autheurs François Septentrionaux ont esté de ces gens-là, j’ay
    advisé vers eux pour venir à bout de ce dessein : ils sont les
    inventeurs de ces tableaux qu’on nomme Rebus qui sont vrayement
    Hierogliphiques. Les premiers qui les ont mis en avant leur
    donnerent ce nom de Rebus, non comme on le, pense, car à peine
    pourroit-on venir à faire que ce mot convint sinon que lon dit,
    Conveniunt rebus nomina sape,
    suis. Les noms conviennent souvent, à leurs sujets, &amp; qu’ayant
    trouvé ce mot Rebus ils l’ont pris pour faire les entendus, ou pour
    attirer les regardans &amp; ayants à demander que c’est, voyant une
    parole latine. La raison donc de ce nom je la veux dire &amp; la
    cause. Vous direz, vous qui l’entendrez que je ne cesseray jamais de
    mesler parmy mes escrits quelque gentillesse qui tende à l’alkemie,
    vous direz vray ; Qui bien ayme tard oublie : Jamais la belle
    impression de cette belle &amp; unique science ne sera, si je puis,
    effacée de mon cœur, &amp; pour l’amour d’elle je me banderay bien
    tost contre ses ennemis &amp; cõtre les faux Prophetes qui en
    abusent : &amp; Dieu-aydant je feray voir sa beauté ; J’ay dit cecy
    pour vous contenter. Je vous declare, achevant nostre
    interpretation, que ces sages Docteurs, inventeurs des Rebus,
    estoyent Philosophes Chymiques, disciples des
    Egyptiens, &amp; Druydes qui sous feintes figures &amp; paroles à
    deux ententes, exposoient leurs cõceptions, &amp; mettant devant les
    yeux du peuple de telles pourtraitures les nommoyent Rebis, du nom
    de la matiere qu’ils traictent, &amp; dont ils ont tiré les profits
    temporels &amp; eternels qui les honorent : Ce mot Rebis signifie
    qu’une chose est deux, ainsi est du tableau presenté, le commun qui
    ne songeoit pas à ce Rebis, ne discernãt pas de si prés l’I de l’V,
    au lieu de bien lire a leu Rebus, &amp; cela est
    demeuré, &amp; depuis a esté approprié à ces figures qui representét
    des choses parlantes. Et pource qu’il y a en ces tableaux plusieurs
    objects qui sont aller &amp; venir l’esprit, on a de là tiré ce mot
    resuer, qui represente la revolution des pensees que faict celuy qui
    les entretient à part soy, &amp; qui les contemple interieurement
    comme s’il faisoit un rebus, ce qui seroit proprement Rebuser, &amp;
    croy que cette action d’esprit en solitude estoit jadix ainsi
    nommee, &amp; que l’on a osté seulement le B, &amp; trãsposé
    l’S, &amp; dit resuer. Et bien si cela vous plaist ayez-le agreable,
    sinon changeons de jeu. Et puis que par avanture nous avons resué,
    parlons à bon escient &amp; sciemment à quelques presques infinis
    qui resuét, pensans bien parler, j’ay en autre part fait mention de
    cecy, toutesfois il sera bon de le reprendre icy, &amp; pour cause.
    Il y a des bien disans &amp; mignards en a actions, qui naïvement
    devisans, useront de frases de parler qui leur plairont, &amp; le
    plus souvent ils les disent pource qu’ils les ont oüy dire. A
    beaucoup, d’occasions qui s’offrent ? &amp; dont l’évenement est
    douteux, du quelque pensée péut survenir : Quelqu’un se disposant à
    ce que la compagnie aura avisé s’ingerera de faire ce qui est
    estably, soit pour jouër ou pour disner, ou autre
    sujet, &amp; cettuy-là, comme plusieurs se doutant de quelque
    avanture qui peut survenir, qui est de perdre son manteau le
    laissant sur une chaire, ou craignãt perdre ne desirera pas jouër
    des mesmes cartes dont un autre se seroit servy, à quoy prouvoyant
    il dira : Ce que j’en fais est pour éviter aux fausses propheties.
    Cela est dit, il est eschappé, on se doute bien de ce qu’il veut
    dire, qui est que si son manteau est perdu &amp; qu’on luy die, il
    sera vray, &amp; que si on le trompe, &amp; il l’a pensé, ou on l’a
    averty ce sera la verité, mais la sentence n’est pas bien dicte :
    Eviter aux fauces est mal parlé, il faudroit dire, Eviter les
    fauces, en apres il est encor moins apparent de prononcer Eviter les
    fauces profeties, bien que la congruité Françoise y soit, que dire
    l’autre, car qu’aon que faire d’eviter les fauces profeties ? Si les
    profeties sont fauces, elle ne sont plus profeties, elles sont
    propositions, &amp; si elles sont fauces pourquoy est-ce qu’on
    taschera de les eviter ? Or profetie est vraye, on veut donc dire,
    Pour empescher les profeties. Si le diseur de profeties vient dire
    vostre manteau est perdu, s’il est profete, il dira
    vray, &amp; c’est ce qu’il faut eviter, s’il dit faux, il ne le faut
    pas eviter : Mais pourquoy suis-je si vain que de prolonger ce
    discours qui sera nul &amp; sans fruict, si tost qu’il aura
    fructifié ? Car si on cõ-çoit &amp; observe ce que j’ay dit, il ne
    sera plus memoire ny de la sentence, ny de ma reprehension, tous
    deux s’exaleront comme fumée : Et pourquoy me suis mis en peine pour
    cette observation ? c’est pour le plaisir que je reçoy de voir qu’és
    gens d’honneur tout est en proportion ; Certainement puis qu’ils
    veulent paroistre nets &amp; exacts en leurs actions, il est
    convenable qu’ils le soyent aussi en paroles ; à fin de n’estre
    point boiteux ains égaux, &amp; de beauté parfaicte en
    faicts &amp; dicts. Or bien, j’ay possible resué, mais en resuant
    ainsi je ne laisseray de mediter heureusemét apres des sujets de
    meilleure consequence, &amp; tendant aux contentements parfaicts
    lesquels n’apportent ny induisent aucun repentir ny incommodité.
     
  
  
    Il y a deux sciences dont on
    parle presque tousiours &amp; par tout. Nature ne peut passer 24.
    Karats à l’or.  OBJECT XXXVIII.
     
    
    E m’arreste fort aux façõs de parler, pour ce que je desirerois
    que l’on s’entendit bien, &amp; sur tout je voudrois que les doctes
    en tous arts parlassent purement. Il est vray que cettuy-là qui est
    bien-sçavant entre les lettrez sera peut-estre ignorant avec les
    artisans, c’est ce qui est cause du mal : car souvent ceux-là qui
    inventent ou practiquent les paroles &amp; belles façons de dire ne
    sçavent pas les arts, &amp; bien plus ordinairement ne cognoissent
    rien és bonnes disciplines. Ainsi ceux qui presumét donner la loy de
    parler, sont quelquesfois purement ignorans pour la
    plus-part, &amp; partant presumptueux. Je ne me pensois pas eslever
    sur cette boulette d’ær qui voltige autour de moy, je ne cuidois
    m’avancer que pour dire un mot aux vrays sçavants en tous
    exercices, &amp; à ceux que lon recognoist pour tels, dautant que je
    pensois laisser les autres à part, tant qu’ils soyent capables de
    reprehension ou d’aprehension. Or j’ay plusieurs fois devisé
    particulierement avec ceux qui sçavent, &amp; en telle multitude je
    m’arreste aux experts, en la matiere metallique, où j’ay ouy
    plusieurs discourans faire de gentilles escapades parlant nostre
    vulgaire. Pardon, François, j’ay un peu peregriné comme ceux qui se
    forment sur le bien dire extravagant, je l’ay faict expres : si mon
    excuse ne vous plaist pour toucher ceux qui disent, mesmes escrivant
    en tiltre de Doctes, il luy donna un grand coup d’harquebusade, ce
    seroit bien dit de proferer, il luy donna une harquebusade, cela est
    dit en passant, je doy ce discours à un autre lieu, ce n’est pas à
    cette heure ce mot qui m’importune, c’est une sentence qui faict mal
    à mon intelligence, quã je l’oy dire, mesme aux experimétez en
    l’alkemie, en laquelle je m’esbahy que nous ne sommes infiniment
    sçavans, comme aussi nous le deurions estre en Theologie, ce que je
    dis est sans mesler les deux sciences, car comme ognoissance de Dieu
    est exquise l’autre n’est que vanité, &amp; mesmes en sa verité
    n’est que folie humaine, mais ce que j’ay mis en avant, est pource
    qu’il il n’y a en ce siecle tant de discours ordinaires, ny tant
    d’occasions de parler si souvent repetées, que de ces deux sujects,
    qui tendent à l’aise des ames, &amp; prosperité des corps. Si
    aujourd’huy il y a quelqu’un qui pipe sur la belle grace de faire
    croire ce que lon dit, &amp; qu’il soit en compagnie l’un de ses
    sujects sera proposé, &amp; pour ce qu’en toutes façons on en dit
    fort disertement, je ne plains point de repeter que je m’esmerveille
    que tout le monde des capables n’en sçait infiniment : Pour en dire
    plus particulierement, je vous aviseray que si tost que quelqu’un de
    ces retraceurs de belles paroles, aura veu quelque livre de
    Theologie, aussi soudain le voyla a concevoir des
    Meditations, &amp; le plus souvent, comme ce ne sera pas le mestier
    du diseur, on y verra tant d’escots Theologiques, que si on s’y
    amusoit on trouveroit autant d’absurditez que ces bons courages
    cuident avoir faict des relevées en saincteté. C’est le temps qui a
    des tranchées qui font faire ces culbutes aux esplucheurs de
    reputation : Les loix deffendent à ceux qui ne sont pas de l’estat
    d’en parler, parquoy j’avise ceux qui en veulét dire, de sçavoir que
    c’est avant que d’ouvrir la bouche, ou exercer leur plume pour
    estaler devãt le monde leur honte, &amp; la vergongne de ceux qui
    voyent &amp; oyent leurs discours sans y prendre garde, laissans
    couler un milion de neuds de grosse laine, sous un petit fard de
    soye qui couvre le gerement le fons de la besongne, au deduit de
    laquelle la dispute survenant, la verité est perduë : Je ne desirois
    point dire cecy, mais le beau Daymon, ou pour parler
    intelligiblement, le sainct Ange qui favorise les escrivains, m’a
    faict passer cette planche, pour entrer en ce pré où ont les fleurs
    de mon suject. Parmy tant de rares fleurs je voy les metaux,
    &amp; sur tout l’or qui rayonne jusques en mon cœur, tant je desire
    d’en avoir pour en faire du bien aux pauvres, ausquels les riches ne
    songent point, &amp; comme nous discourons souvent de sa perfection
    nous l’avisons approcher du but naturel, dequoy parlant j’oy des
    sçavans dire, Nature ne peut outre-passer vingt &amp; quatre carats.
    Il m’est advis que c’est parler improprement : Si on disoit tre
    carats, je serois satisfaict, parce Nature ne passe point
    vingt &amp; quaque c’est un terme qu’elle a mis, &amp; ces
    vingt &amp; quatre carats n’ont pas donné loy à nature : C’est, je
    pense, comme il y en a qui disent, On ne sçauroit boire de meilleur
    vin que cettuy-là : on leur peut respondre qu’ils se trompent, car
    il n’y en a point de si bon que de meilleur ne fut aisé boire : il
    falloit dire, pour s’interpreter, On ne trouve point de meilleur
    vin, ou il n’y en a point de meilleur, alors on disputeroit sur la
    position, car la premiere est infirmée par elle mesme, tellement que
    si en ce sujet on avoit trouvé le meilleur, il ne faudroit plus
    aller pour en remarquer d’autre. Or en Nature on a recogneu par
    grande observation que le plus fin Or, est ce qui est dit à
    vingt &amp; quatre carats, donc on se tient là, &amp; ne faut pas
    aleguer que Nature ne peut passer outre, car Nature a ses termes qui
    se limitent par son propre pouvoir, outre lequel ce ne seroit plus
    ordre, ains desordre, tellement que ce seroit sortir de ses limites,
    si elle s’induisoit à plus, &amp; puis parlant de
    nature, &amp; limitãt son pouvoir à nostre discretion, seroit
    imputer à Dieu un deffaut, qui est Maistre de Nature, laquelle
    execute sa charge par les degrez de l’Ordonnãce qu’il luy a pleu
    establir, &amp; Dieu demeure tousiours tout-puissant. Parquoy on
    peut proferer Nature, mais ne peut, Non, car nous ne sçavons pas le
    pouvoir que luy peut dõner celuy qui lui commande. J’ay pris icy
    occasion pour dire un mot aux Alquemistes ignorans qui se veulét
    faire estimer habiles par leurs vanteries, esquelles ils se dilatent
    si mal à propos que leurs inepties se recognoissent dans leurs
    discours frauduleux, esquels sous ombre de cacher de grands
    mysteres, font de leur propre ignorance une ostentation magnifique,
    à fin que lon leur attribuë l’opinion d’estre sçavans : Et puis pour
    passer plus outre aux replis de l’admiration qu’ils requierent,
    cellent ce qu’ils ne sçavent point, declarans ne vouloir dira leur
    matiere, ny leur façon d’operer, au moins (je le dis pour quelques
    simples) l’opinion qu’ils en ont : Et c’est à fin que la vanité de
    ces doctes qui gastent toute nostre cabale, ne paroisse, &amp; que
    leur bestise ne soit descouverte, tandis qu’ils donnent lustre à
    leur badinage, ils tiennent leurs secrets cachez, lesquels ne sont
    point, ou bien seront quelques vetilles importunes ; rapetassées des
    anciennes folies des premiers fous : Et ce qui dõne le goust, ces
    maistres prononcent que les mysteres si grands ne doivent estre
    profanez, vous cognoistrez aysément les hommes de telles feces, ce
    seroit dommage de dire farine, comme font quelques doctes qui ne
    parlent pas bien, à mon advis, veu que de la farine se faict le bon
    pain : Et jugerez ces pretédus philosophes de bran, qui traficquent
    és ordures, selon leurs preceptes où je les laisse se donner le
    plaisir qu’ils pretédent, ce pendant que relevé par l’aiguillon de
    mes contentemens, que je les prie n’interrompre, je me donneray
    catriere de dire ce que je remarque en tous sujects.
     
  
  
    Des Enseignes que lon met és
    Maisons.  OBJECT XXXIX.
     
    
    IEU a mis en tous les hommes des affections
    diverses, &amp; particulieres à chacun, lesquelles les portent avec
    certaine impetuosité au but de leurs pretentions ; constituant à
    tout particulier le soin propre à luy mesme : Cette force, cét
    agissant, cét excitant, est cét esprit qui nous induit (entre tant
    d’objects, ) esmes malgré nostre maligne nature, à rechercher le
    bien de tout le corps de l’univers, pour entretenir &amp; maintenir
    les Republiques. Tout ainsi qu’au corps humain il y a ce que le
    Monarque des Doctes és choses naturelles a nõmé les Emouvans ; de
    mesme il y a une force puissante qui faict qu’avec soucy exact nous
    nous agittions pour des sujets qui possible ne nous touchent
    aucunement, eu égard à nostre particulier, &amp; toutesfois elle
    nous presse &amp; pousse avec une violence si grande qu’il faut que
    nous exposions ce que le feu de nostre cœur nous incite à mettre
    dehors. Ce beau soin, cette agreable solicitude, cette bonne
    cõ-trainte, m’a tousiours eslancé, &amp; entre autres sur ce qui
    s’offre, dont j’en ay tracé une petite rencontre quand le cabinet de
    Minerve m’exerçoit, &amp; maintenant m’en resouvenant avec une plus
    vive ardeur que l’autre fois, je m’y veux exagerer, à fin de donner
    coup. Je deduiray doncques à cette heure ce sujet avec plus
    d’apparat, &amp; le semant en un champ plus spacieux je me dilate à
    gré, relaschant mon esprit en l’estenduë de ce qui touche le
    reglement parfait entre les humains, à fin que disputant
    raisonnablement d’un petit point, qui ne semble pas estre de
    consequence, on apperçoive qu’il est besoin de considerer tout,
    dautant qu’il n’y a rien si petit qui ne soit d’importance : aux
    petits, petites choses sont grandes, aux grands celles qui les
    surmontent ou égalent sont de consequence : Mais pourquoy est-ce que
    je vous escry cecy ? Avez vous faute de prudence, que vous dependiez
    de mon cõseil ? Estes vous sans providence qu’il faille que je vous
    en avise vous tous qui avez pouvoir sur les autres ? Non, je ne suis
    point si temeraire que j’estime tant de moy qu’il soit en ma faculté
    d’exciter, ou aviser vos beaux esprits. Je vous propose ce dont
    autresfois j’ay discouru, &amp; demeurant és termes de mon devoir je
    vous diray que je me plains souvent à part moy d’un effect
    partitulier, qui ne devroit point estre, &amp; à quoy d’autres ont
    deu avoir pris garde mieux, &amp; plus diligemment que moy : A la
    verité je croy que toutes ames dociles, &amp; que tous cœurs jaloux
    de l’hõneur que nous devons à la Religion, trouveront bõne cette
    exclamation que je say contre une faute qui se commet trop, &amp; en
    trop de lieux. O grand desplaisir, qu’il n’y a gueres de villes
    Chrestiennes où cette perversité ne se trouve ! on met pour
    enseignes profanes les figures sainctes, &amp; pour denoter les
    maisons, lesquelles le plus souvent sont les plus infectes de vices,
    on y posera les semblances plus exquises entre les images que on
    revere, &amp; ce qui est plus intolerable on pourtraict en quelques
    endroicts la Trinité, laquelle ne se peut representer, &amp; qui
    quand bien elle seroit cognuë pour en dresser la similitude, ne
    seroit pas pour cõmun object dont on ne faict aucun estat. Quelque
    delicat me dira paravanture que la coustume est bonne de poser des
    enseignes sainctes, à fin que chacun pesant en ce qui est poraupres
    de luy il se contienne en devoir : Belle distinction, si cela estoit
    practiqué, mais le contraire paroist, parquoy nous jugeons de ce qui
    le trouve estre : Peuple Chrestien si tu sçavois ton bien, si tu
    avois un peu de jugement pour l’exellence que tu possedes, il ne
    faudroit point de prescheurs, il n’y auroit point de besoin de
    plumes disertes pour te reveiller &amp; aviser. Nous voyons ce qui
    est practiqué, nous sçavõs qu’au eu où sera l’enseigne la plus
    saincte, sera commis le vice plus deffendu, &amp; ceux qui hantent
    là, au lieu d’avoir componction de cœur pour les folies de leurs
    vanitez, multiplieront leurs libertez à exagerer leur pouvoir apres
    les erreurs de leurs cupiditez : Quels sont les logis que son
    remarque de telles enseignes ? ce sont tavernes, lieux publics à
    brelants &amp; impudicitez, cavernes resonnantes de paroles
    oyseuses, cloaques de lubricitez, &amp; endroits respirans de
    blasphemes. Encor si telles enseignes, estoyent employées pour les
    lieux d’hospitalité charitable, ainsi que les noms remarquent les
    Temples &amp; Eglises où le peuple devot communie avec les
    bien-heureux, il y auroit de la grace &amp; de la raison. C’est bien
    le contraire, car il appert : Partant il n’y a point de moyen de
    soustenir cette erreur, quoy qu’en puissent dire les plus sages,
    sauf la grace desquels cette façon est impie. Si on prend garde à
    l’inconvenient qui en vient, il est manifeste par le scandale
    apparent qui en reüssit toutesfois il n’est pas discerné, pource que
    lon y est accoustumé. Que voit-on ordinairement ? qu’est-ce que lon
    entend tous les jours ? par les champs, par les villes, en plusieurs
    lieux on entendra les hommes s’entre-saluër ; &amp; l’un dira à son
    prochain Monsieur de sainct Pierre, Monsieur de nostre Dame,
    Monsieur de sainct Jacques, &amp; tels tiltres, &amp; qui est-ce,
    s’il ne cognoist bien l’homme, si on parle d’un Curé, ou d’un hoste,
    ou d’un tavernier ? Non je ne dis point cecy en forme de gausserie,
    je ne fay fay point conjonction de ces personnes, mais j’ay un dueil
    infiny d’ouïr nommer de mesme nom un homme profane, &amp; un
    personnage qui traicte les choses sainctes. Il y en a beaucoup qui
    se riront de cette rencõtre, pource que souvent on verra l’hõme
    Ecclesiastique, le Ministre de ce qui est sacré, errer parmy le
    vulgaire cõme un homme de peu. En verité si cela est c’est
    indecence, dautant qu’il messiet au pasteur Ecclesiastique, d’estre
    vulgairement és boutiques des artisans, ressemblant plus le
    gaudisseur que le Prestre, qui devroit estre en son estude à couver
    les fruits exquis de sapience, pour aux jours dediez en repaistre
    ses brebis, qui adoncques le revereroyent au lieu qu’ils en font des
    contes, ainsi que d’un hommelet semblable aux Moindres du commun. Et
    voyla comme du mespris des images non vulgaires, on vient à
    contemner l’image de Dieu. Les enseignes sont estimées
    frivoles, &amp; les serviteurs de Dieu sont jugez ineptes, &amp; le
    tout par la faute qui se commet sans y penser. Entre ces enseignes
    il y en a qui sont trop insolentes, comme elles où est figuré le
    Sermon, cela ne se devroit point tolerer, non plus que les autres :
    Vous belles ames, esprits doctes, lãgues bien disantes qui tant
    souvent vous exagerez pour maintenir l’honneur des bõnes images, qui
    n’avez intention qu’à leur deffence, que n’usez vous de quelque
    revers pour destourner l’inju-C’est sur ce desordre qu’il faudroit
    re qu’on leur faict par ce mespris. quelques fois distinguer vos
    serieuses remononstrances, à ce que lon recognut ce qui est du
    devoir. Nostre Seigneur a dit affermativement, que quiconques est
    fidelle en peu le sera en beaucoup. Laissons les images &amp;
    figures notables servir à ce qu’elles sont designées, &amp; n’en
    faisons point de ridiculles signes, il y a assez de sujets pour
    faire des remarques d’hostelleries, de boutiques de marchads,
    &amp; tels hostels, sans profaner ce qui ne merite pas d’estre
    vilipendé. Et bien que le sainct ne puisse estre profané, si est-ce
    qu’il peut estre meslé avec le profane, &amp; en estre couvert.
    Venons aux accidés sur lesquels souvent le peuple &amp; la justice
    font un grand faict, &amp; exagerét possible trop ce qui est aisé à
    tenir comme de neãt, &amp; à plus forte cause tenant un sujet de
    merite l’exacte le sublimant infiniment, Si d’avanture le pourtraict
    du Roy estoit en une sale, ou en une outique ou autre
    part, &amp; que quelque inconsideré ou malicieux y jettast de la
    fange, ou le brisast, &amp; sist quelque insolence, &amp; que
    cettui-là fust accusé, &amp; paravanture par plus meschans que luy,
    le Magistrat n’en feroit-il point justice ? &amp; avec la punition
    ne requerroit-il point de grãdes amandes ? Et nous voyons tous les
    jours aux enseignes, où mesmes la Trinité, la saincte Vierge, les
    sacrez Apostres, les venerables Martyrs, les heureux Confesseurs
    sont peints, que le soldat inconsideré, ou le tireur expert,
    transpercera d’une harquebusade, &amp; pour ce que cela est fait
    galamment, c’est tout un, je m’attens icy à quelque piece delicate
    qui opposera un esprit delicieusement confit aux arguties de faire
    trouver bõ tout ce qui plaist, &amp; j’entendray qu’on me dira ;
    Qu’il faut distinguer les lieux : Non ne passez pas, ne dites plus
    rien belle ame, &amp; ne vous desplaise, je ne puis rié souffrir, je
    suis incapable de vos bõs sofismes, Pour ce que ce qui est bon de
    soy est bon tousiours &amp; par tout. Tout de mesme que le mauvais
    est tousiours mauvais. Et puis pour parler avec la juste vehemence
    qui tranche jusques au vif, qui deffaict sans qu’il y ait plus de
    moyen de restablir : Dieu a dit, Tu ne mettras point d’occasiõ de
    choppement, Flattez vous bons esprits, mignardez vous en vous
    gratifiant follettement, si est-ce qu’il en faut venir
    là, &amp; puis mettons la main à la conscience, &amp; prononcez ce
    qui est equitable, Ces enseignes mises &amp; posées de la sorte
    qu’aportent-elles, que cause de moquerie aux Juifs &amp; aux turcs,
    qui diront que nous ne faisons gueres d’estat de ce que nous
    prisons ? Et que pourrons nous respõdre ? Quoy que nous les mettons
    la pour faire croire que nous en avõs soin, ou que nous reverons ce
    qui est representé. Qui le croira, veu que cela n’est poinct. J’ay
    veu à Lion l’en seigne du Pape, s’il y avoit quelque temeraire qui
    fist une enseigne du Pape à present seant, il seroit puny,
    &amp; mesmes il y a des villes où si quelque hoste mettoit
    l’enseigne du Pape elle seroit despenduë, &amp; l’hoste emendé : Si
    quelqu’un pour enseigne mettoit l’effigie du Roy à present regnant,
    seroit-il toleré ? C’est tout un pour tout cecy : Car il viédra un
    plus sage que vous, c’est celuy qui a respondu sur le plus parfaict
    de ce qui est de la perfection, qui me dira : Ce n’est pas de mesme
    de ces enseignes vulgaires qui sont peintures passageres, Et des
    sacrées effigies nommées images par excellence, celles cy sont
    exquises &amp; sainctes, &amp; les autres indiferantes : O jugement
    mignonnement repeu des delicieuses rencontres de ce qui est plus pur
    és intelligences, je vous prie ne vous attendrissez point l’apetit
    de contredire : Ne vous abusez pas, quand on dict enseigne de sainct
    Paul, c’est autant à dire quel image de sainct Paul. De grace qu’il
    n’y ait point de flatterie en nostre cœur pour nous decevoir, nous
    mesmes, j’arreste icy le pas de ma course, je me veux retenir, je
    serre la bride au courselot qui m’emporte, je demeure un petit de
    voletant doucement sur le plain du commun je m’advise que si ce
    n’estoit le differant qui eslance &amp; agite les plus transcendans
    entendements qui en ce temps debatent, ou pour esclaicir la verité,
    ou pour se faire voir, ou pour attraper du bien, je m’exagererois
    plus advatageusemét sur cét incident, &amp; de cette rencontre
    faisant une nouvelle propositiõ, je mettrois des poincts en avant
    qui possible feroient aux uns &amp; aux autres oublier leur duel,
    pour se joindre &amp; bander contre moy, qui apres plusieurs
    debats &amp; belles pointes de dispute leur tendrois la cuisse pour
    me venir dire, bel esprit nous tenons de vous ; mais craignant que
    ce ne fust pas de bon courage ie me retiens : Je ne veux pas passer
    plus avant. Je ne veux que dire qu’il messiet fort aux Chrestiens,
    de faire des ieux, des risées, des rencontres, des bouchons de
    taverne, &amp; des remarques de brelands, des figures
    &amp; semblances de ce qu’ils ont en honneur ou doivent reverer.
    Nous sommes en un temps qui produict beaucoup de religions, esclate
    infinies devotions, &amp; paravanture faict soudre des superstitiõs
    avec les maillots d’heresies ; mais avisez y bié vous n’y trouverez
    gueres de pieté, &amp; encor moins de charité. Ce m’estest assez
    d’en avoir dit &amp; de crier assez haut, qu’on prenne garde que
    nostre honneur ne soit point posé au rang du difame. Par rencontre
    pour ce que la souvenance s’eguise en discourant, je diray un mot
    comme sortant de nostre sujet, il ne faut point estre de l’opinion
    de ceux qui font une Asile impie de la Religion, &amp; pour couvrir
    l’imperfection de leur mauvaise vie, se rendre du party nommé
    adversaire à celuy qu’ils tenoient. Toutesfois encor que je parle,
    je ne pretends avoir rié dit, si cela n’est point. Et reprenant mon
    sujet je me debats de ce que je voy des enseignes qui faschent mes
    yeux, quand je pense au devoir. Que si pour repeter le bien dire de
    mon gracieux adversaire qui veut excuser, ce qui luy plaist, je redy
    de ses raisons qu’il ne faut pas oster les enseignes, pour le mal
    qui se cõ-met aux maisons, non plus qu’il n’est pas question de
    demolir les Eglises, à cause qu’il s’y fait plusieurs marchez
    d’impieté, ou s’en peut faire. Je me respondray qu’il est aisé de
    chasser des Eglises les apparens profanes, si on veut y mettre
    ordre, sans outrager le bastiment qui est construict pour y faire le
    service divin, &amp; auquel il y a gens ordonnez pour empescher le
    scandale : Et qu’il faut effacer toutes les enseignes qui sont à la
    risée du beau nom qu’elles portent, veu qu’elles peuvent estre
    ridicules, entant qu’elles sont faites non à l’intention que le sont
    les Eglises : mais seulement pour le plaisir de celuy qui la fait
    faire, &amp; le gain de cettui-là qui la fait. Ayant pesé ces
    raisons, je croy que mon intention sera receuë de ceux qui
    desireront que les occasions de scandales, blasphemes &amp; risées
    soiét destournées, ruynées &amp; assopies, à ce que Dieu soit honoré
    par nos œuvres. L’homme est fait pour servir Dieu, &amp; considerer
    ses œuvres, l’honnorant en icelles, je croy qu’en ce desir, suivant
    la pensée serieuse qui m’exerce sainctement à escrire cecy, que ce
    me sera un tesmoignage de zele, suivant lequel j’espere que nostre
    bon Dieu me fera la grace, que je me rendray à mon devoir, y
    appellant tout le monde : Je ne practique autre faveur, je ne trace
    apres autres dignitez, je ne poursuis point avec cecy des commoditez
    du monde : Je me descouvre innocemment, Et en cette naïveté je
    remets tout à la prudence des gens de bien, &amp; providence de
    Dieu.
  
  
  
  
    La Biche de Bloys. Herba
    maxima.  OBJECT XL.
     
    
    ES delectations ne sont point de me faire valoir par le labeur
    d’autruy, &amp; dificilement je recherche à mettre la faucille és
    moissons des autres : Et si davanture je l’ay faict quelquefois ç’a
    esté à la requeste de quelque amy, comme quand je mis en François la
    Constance d’un Dodeur que Iamet imprima, ce fut à la solicitatiõ de
    l’Imprimeur : De mesme je me suis delecté sur le Polifile, ce qui
    n’a esté que pour honorer ces beaux esprits, dont l’un estoit encor
    vivant, &amp; qui ne m’a pas faict l’honneur que j’ay desiré luy
    faire, car ainsi que je l’ay dit dés le temps que son livre
    De Cruce, fut imprimé, au lieu de
    me gratifier, sans que je le desirasse, il a parlé de mon
    observation comme par dedain, par ce qu’il ne l’avoit pas trouvée
    premier, &amp; qu’il estoit Espagnol : Cette Observation est celle
    que j’ay deduite au Cabinet de Minerve discourant du Crucifix, cecy
    n’est point mon sujet, &amp; ce que je dy en passant, est pour
    demonstrer que je suis libre en toutes mes actiõs, ne desirãt que le
    plaisir de mes amis, &amp; le mien propre, qui me faict galamment
    poursuivre mes recherches &amp; rencontres, avec toute
    gayeté &amp; sans envie. Il est vray qu’il y en a plusieurs és
    œuvres desquels je prés une souveraine delectation, pour ce que je
    cognoy qu’ils ont peiné pour moy, &amp; m’instruisant me donnent
    sans travail ce qui autremét me cousteroit assez cher en le
    cherchant. Bien est-il que si j’y remarque quelque chose qui me
    semble n’estre pas selon l’intention de l’escrivain, ou selon
    qu’elle doit estre, je la considere de plus pres, &amp; là dessus je
    me resous, que si je trouve par effect qui reüssisse qu’il en soit
    autrement que je ne le trouve en l’autheur, je me donne liberté non
    de l’accuser, car il a fait ce qu’il a peu, mais j’adjouste
    modestemét ce qui luy est eschappé, &amp; qu’il eust mis s’il eust
    voulu y soigner : Il faut sçavoir bon gré à ceux qui font
    bien, &amp; aucun ne met la main à travailler qu’en intention de
    bien faire ; Que si chacun ne faict si bien que vous desireriez, au
    moins il fait ce qu’il peut, &amp; dont il est loüable : Je ne parle
    que de ceux qui ont pour but l’’utilité sans avoir autre dessein.
    Car il y a des esprits galands qui ont des intelligéces outre le
    vulgaire, lesquels pour se donner carriere baillent des venues, je
    les laisse à parties, les benissant en leurs contentements, pourveu
    qu’ils ne soient causes de mal. Or j’extravague beaucoup ce semble,
    veu que ce n’estoit pas mon sujet de dire cecy : Non ne le prenez
    pas de la sorte, je suis en mes presentes intentions comme ceux qui
    vont au bois querir une buche dont ils ont affaire, &amp; en passant
    cueuillent plusieurs buchettes, &amp; font des fardelets plus grand
    que celuy de leur dessein, &amp; tout vient à la maison, &amp; à
    l’utile, &amp; ils sçavent ce qu’ils ont fait : De mesme je ne
    desire sçavoir que ce qui est, afin que je ne me peine à l’avanture.
    Et pourquoy se donne-on travail pour ce qui n’est pas ? Ie veux donc
    travailler apres ce que je sçauray de moy-mesme pour m’en donner
    plaisir, ou environ ce que j’aprendray d’autruy pour m’y delecter,
    pour communiquer aux curieux ce dont je seray certain : Et pour ce
    je suis prest à tout escouter, voir &amp; observer, &amp; puis
    repassant sur les sujets ie ne me contente pas de dire selon le
    cõmun, on dit, on croid, mais je profere hardiment, cela est.
    Toutesfois en histoire il faut croire les gens de
    bien, &amp; l’apparence, &amp; puis s’asseurer, disant, je trouve
    bon, j’ay veu, j’ay esprouvé, j’ay ouy, &amp; sinon tout au moins
    une partie ; Ce que je dy est à cause d’une occasion qui me met à ce
    point la plume à la main, &amp; dont j’ay quelque certitude, Qui est
    la Biche de Blois, dont la memoire est si recente qu’il n’y a pas
    apparence de la revoquer en doute : Cette Biche fut notable, dautant
    qu’elle portoit teste comme un Cerf, ainsi il y a des femmes qui ont
    de grandes barbes au menton. La teste de cette Biche a le bois
    beau &amp; grãd, on le void encor, aussi est-elle au chasteau avec
    la representation de toute la beste, qui portoit vingt &amp; quatre.
    Je ne puis plus voir la Biche, il y a long temps qu’elle est
    morte, &amp; puis quand son corps seroit entier &amp; sec, il ne
    seroit gueres aisé de discerner le sexe, j’en croy toutesfois ce que
    gens dignes d’estre creuz m’ont asseuré estre, &amp; que je dõne
    pour vray : Ceux qui l’ont veuë &amp; en ont recité l’estat à ceux
    qui ont vescu avec nos peres ; disent que le Marquis de Baude grand
    veneur, &amp; qui avoit fait de notables rencontres, ayant fait
    cette cy &amp; pris cette Biche, estimée Cerf, pour ce qu’elle
    portoit ce bois, meu de cette nouveauté cõserva ce corps
    entier, &amp; diligemment l’envoya à Emanuel Ennel conte de Limoges,
    lequel l’envoya au Duc de Lorraine, qui la presenta au Roy Louys
    douziesme : Ce Roy qui avoit le courage entier vers le peuple,
    voulut que cette merveille fut cognuë, &amp; pour ce la fit
    figurer, &amp; mettre avec sa propre teste en la galerie de son
    chasteau de Blois, où nous la voyons encor. Or il faut croire cecy
    non veut en avoir du plaisir, veu les tesmoingnages que j’en
    rapporte, que si on ne veut admettre la chose ne laissera d’estre.
    Mais és sujets qui sont de ce qui est tousiours, il faut bien
    adviser autrement : Et se bien garder d’asseurer ce qui peut estre
    verifié en tout temps, &amp; puis estant dit au vray on est
    contraint de le croire : Je pose cecy afin que je discoure en
    liberté. Si quelqu’un me reprend de ce petit recit d’histoire, il ne
    le peut faire qu’en advançant ceux qui sont de nostre cõdition ; De
    dementir les Historiens c’est s’abuser soy-mesme, si ce n’est qu’on
    taxe de faux ceux qui ont escrit ce que nous avons veu, &amp; dire
    qu’ils y ont mãqué, Ce sujet est l’object de contredit ou d’asseuré
    en liberté d’escriture. Le contentement est requis ou bien que lon
    le laisse. Je suis indigné quand j’en voy qui hardiment proferent de
    ce qui est assez ancien, &amp; disent tel a failly, il a menty, il a
    falsifié : Gardons nous de telle façon, celuy dont on parle a
    possible fuy de tout son cœur le vice dont on l’accuse, Et
    toutesfois il est accusé, &amp; celuy qui a proferé l’accusation a
    peut estre tout ou n’entend pas ce qu’il dit, ou possible prend l’un
    pour l’autre. Et pourtant pour eviter ce qui me pourroit tomber a
    disgrace, veu ce pied que je pose pour estre en seurté, je ne
    reprendray personne, je laisseray chacun en son opinion, je diray
    seulement mes remarques, &amp; les juges seront ceux qui verront si
    j’avanceray la verité : suivant quoy je ne desire offencer
    personne : En cett humeur je vous advise qu’il y en a &amp; de gens
    de merite, qui asseurent que l’herbe dite Du Soleil herba maxima la
    grande herbe, tourne tousiours sa fleur vers le Soleil. Ne plus ny
    moins que si elle avoit un ressort qui luy donnast le mesme
    mouvement qu’a le Roy des astres, ou qu’elle eust un aymãt qui la
    dressast vers iceluy, ou qu’il l’eust &amp; elle ce qui en est
    attiré : Quelqu’un me dira que je l’ay dit aussi, Excuse legitime je
    ne parlois pas là de cette herbe, je discourois alors figuremét,
    ceux qui m’entendent le sçavét, mais icy nous traictons à
    descouvert, nous disons de cette grande herbe, de laquelle la fleur
    jette une douce liqueur comme de terebétine, &amp; a en sa fleur une
    graine bonne à manger, propre aux gouteux s’ils le sçavent
    cognoistre, Si ce qu’on dictde cette nature desireuse de l’object
    perpetuel du Soleil est vray, il faut que les fleurs du pays où
    elles furent premierement trouvées, soient autres que celles que
    nous avons ausquelles cela ne se trouve pas, ou que possible cét
    effect n’apartiéne qu’à une qui soit la Royne de telles fleurs : Car
    j’en ay veu au jardin du Plessis lez Tours, où souvent il en a
    abondance, &amp; entre quarante je n’en ay pas remarque une qui en
    un jour, ou une heure se tournast. Celle qui a sa teste plus droite
    a sa fleur vers son zenit, les autres la tiennent pendante selon
    l’inclination du haut de la tige, &amp; aussi souvent vers le
    Septentrion, que vers les autres parts où le Soleil devide sa
    journée. Parquoy je ne puis admettre cette proprieté, veu que jamais
    je ne l’ay veuë ny aucun de ceux ausquels j’en ay parlé
    serieusement, qui l’ayent observé &amp; cognu autrement que moy qui
    ay consideré cette fleur souvent en toute sorte de temps &amp; de
    saisons. Et cecy soit dit en suite de mes observations.
    
    
  
  
    Advertissement sur la
    proposition d’erreur faicte par les ignorans de l’Alchemie. 
    OBJECT XLI.
     
    
    L y a des hommes si témeraires &amp; impudents, qu’ils condamnent
    violentement tout ce qu’ils ignorent, &amp; pensent que le deffaut
    de leur esprit, soit une maladie commune à toutes ames : Entre
    autres, i’en remarqueray deux sortes, plusieurs
    Alchemistes &amp; trop de leurs adversaires : ces Alchemistes qui
    iugent sans science, sont artistes qui pensent que leurs
    imaginations soiét vrayes, &amp; les autres qui soubs ombre de
    ceux-cy condamnent tout, sont gens, ou sans jugement, ou despourveuz
    de doctrine pour tel sujet. Quãt aux premiers, je les laisseray pour
    cette heure, n’ayant deliberé de les enseigner, pour ce que je n’ay
    pas le loisir : Les autres je les examineray en passant, donnant une
    espece de lumiere a ceux qui auront desir, non de s’offencer de
    tour, mais d’entendre la raison. Ce n’est pas bien disputé que
    mettre en allant des propositions &amp; les debattre, sans avoir
    cognoissance de ce dont la question s’esmeut : ainsi en fõt les
    adversaires des doctes Chimistes, desquels la science est
    veritable, &amp; non un vulgaire abus, &amp; art courant apres la
    fausseté, tel que les autres le pensent. Le sujet de la Chimie est
    grand, &amp; peu congneu, &amp; bien qu’il se trouve souvent environ
    les metaux, si ne sont-ils par son premier &amp; souverain sujet,
    lequel est en une matiere plus excelléte, qui pour sa valeur, non en
    l’estimation vulgaire, mais pour son extreme effect, est dite
    OR, &amp; sur ce mot plusieurs (qui aiment plus l’or que la
    pieté, &amp; qui ne sont ny disent rien qu’au prix de l’or, apres
    lequel ils souspirent eternellement) s’abusent &amp; forment de
    belles &amp; vaines fantasies sur leur these fausse. Ne croyez pas
    ames susceptibles de science que l’or des sages soit un or qui se
    presse entre deux fers, pour ayant l’armoirie &amp; figure du Prince
    vous servir de pleige pour tout : c’est un OR qui attire cettui-là,
    qui transmuë tout en richesses, dautant que par son moyen Dieu donne
    la parfaicte santé, par luy les plus difficilles
    maladies &amp; dites incurables sont chassées, &amp; la perfection
    de medecine est recogneuë, qui autrement t manque. Le dissolvant de
    cét OR n’est point ce qui vous abuse, il est en luy-mesmes, il a
    tout ce qu’il luy faut, &amp; ne luy mãque que la cuisson. Apprenez
    avant que mesdire, vous qui estes opiniastres, &amp; sçachez que
    c’est ce dont vous parlez : vous faites merveille de discourir de la
    nature, &amp; vous ne l’entendez pas, &amp; principalement en ce que
    vous voyez tousjours, &amp; en ce qui est des metaux. Vous
    adversaires de la Philosophie actuelle, dictes moy si vous sçavez la
    raison pourquoy le sel commun dissoult l’or commun, &amp; pourquoy
    les auës corrosives qui peuvent sur l’or ne peuvent sur l’argent,
    pourquoy le sel commun pette sur le feu, &amp; estant decrepité si
    arreste attendant fusion ? vous ne le sçauriez dire, &amp; ce sont
    choses aisées &amp; mesmes descrites és raisons du
    Filosofe, &amp; toutesfois vous ne le sçauriez entédre que vous
    n’ayez practique le fourneau, j’ay des propositions plus hautes,
    mais à des apprentifs il faut presenter ce qui est moindre : si vous
    pensez estre si habilles en la cognoissance des metaux, dites moy la
    raison de cecy : C’est qu’une once d’argent fin &amp; pur mis en
    mesme fourneau, feu, &amp; esgal vaisseau, qu’autant de cuivre, ces
    deux fondront en divers temps, à sçavoir l’argent en un tiers de
    temps, que le cuivre, tellement que le cuivre estant trente six
    minutes à fondre, l’argent sera fondu en douze, voire en dix-huict :
    Je nomme ce temps minute, non que ce le soit, car il n’y a pas de
    nom à ce temps là seulement, c’est pour la proportion : Et si apres
    on prend demie once de chacun, &amp; qu’on les mesle, puis apres le
    meslange que lon fonde cette once, à mesme feu que les simples, ce
    meslé se fondra en neuf minutes &amp; souvent en six. Rendez moy
    raison de cela, vous serez Filosofes, sages és metaux. He ! pauvrets
    la plus-part de vous qui en parlez, n’avez jamais ven fondre
    l’or, &amp; parlez de le dissoudre ? Attaquez de dispute l’or
    potable, &amp; ne sçavez que c’est ! soubs ombre que vous en avez
    ouy parler, on leu quelques livres faicts à plaisir qui sont des
    leurres. Ce n’est pas là qu’il faut s’aheurter, vous estes Filosofes
    ce dites vous, Filosofez donc, &amp; ne vous amusez pas à ce qui
    mesmes à vostre advis est sans apparence. S’il y a quelque
    presomptueux qui en cuide sçavoir, qu’il examine la raison pourquoy
    l’or est digeré par une liqueur, &amp; vitrifié par l’autre ?
    Pourquoy les perles estant reduictes en liqueur, &amp; se
    recongellant vegettent ? Comme aussi faict corail Pourquoy le
    souphre à la chaleur je dissoult ? &amp; aussi le
    salpestre, &amp; ces deux touchant le feu immediatement se
    bruslent ? Pourquoy ces deux esprits tant violens, tant bruslables,
    si soudains à s’envoller par les ærs au moyé du feu, estans joincts
    ensemble, &amp; fonduz dans un vaisseau sans addition, laissent une
    pierre incombustible ? si vous le sçavez vous approchez des plus
    rares commencemens de la Filosofie sécrette : Toutesfois je suppose
    que le devez apprendre, &amp; lors vous aurez des cognoissances
    nouvelles, de qui vous feront aisement croire que beaucoup
    d’ignorance vous a bãdé les yeux. Celuy qui parle de l’or potable
    comme un aveugle des couleurs, ne sera pas si eshonté apres avoir
    recogneu ce peu, de mettre en avant des choses si ineptes, qu’elles
    sont mesmes ridicules aux plus ignorans Chimistes, &amp; mesmes à
    ceux qui desirent apprendre, &amp; qui ont tant soit peu travaillé.
    Les ouvrages &amp; ce qui est de la mechanique, ne se traictent pas
    comme les fueillets d’un livre, les opinions ne sont pas ainsi que
    ce qui chet soubs l’examé probable des sés : l’Alchemie qui est
    moyéne entre la Metaphysique &amp; Fisique ne se gouverne pas en
    intentions, il la faut cõsiderer a l’instant des operations : Et
    pour ce que les metaux sont trop difficilles venons aux vegetables :
    Vous qui pensez sçavoir, dites moy le moyen de deslier tellemét les
    simples que puissiez mettre leur goust à part, &amp; leur odeur à
    part, &amp; leur qualité soit laxative ou astringente aussi à
    part, &amp; alors je sçauray que vous y entendez, si vous ne le
    sçavez pas en ce qui est commun, taisez vous du reste, si vous le
    sçavez, conjecturez prudemment &amp; pensez, que comme vous sçavez
    quelque chose, aussi d’autres en sçavent. Quant aux metaux vous n’y
    entendez rien, dautant que vous dites ce qui n’y convient
    aucunement. Si vous aviez veu les principes des metaux selon ce que
    l’intelligence en communique, vous entendriez que c’est que les
    sages ont voulu dire de soulphre &amp; vif-argent, desquels vous
    parlez &amp; ne sçavez que c’est, &amp; pour le vous prouver sans
    vous enseigner ce dont n’estes pas encores dignes ny capables, je
    vous mettray en avãt une de vos erreurs : Pourquoy mettez-vous de
    l’or és restaurans, &amp; en adjoustez à quelques pillules, mettez
    en plusieurs Medecines des fragments de pierreries &amp; perles ?
    vous ne le sçauriez dire, sinon que vous voulez enrichir les
    drogues. Si vous les sççaviez vivifier vous auriez raison. Vous les
    mettez comme morts &amp; sans vigueur. Quant à l’or il a bien une
    vertu qu’il empesche de vomir, mais vous ne sçavez pourquoy : car
    vous ne le cognoissez pas en sa nature interieure, bien qu’il vous
    soit familier : Avisez donc à ne parler de rien que ne sçachiez ce
    qui s’en peut sçavoir, autrement on dira de vous ce que vous pensez
    dire des autres. Toutes les choses que je vous ay proposées sont
    faictes de souffre &amp; vif argent differents, &amp; ce, en leur
    matiere plus prochaine, ce que vous co-gnoistriez,
    verriez &amp; entendriez si aviez un peu pratiqué, &amp; que
    sceussiez que l’on appelle argent vif une glaire volatile
    susceptible aysément de diverses formes, selon le temps, le
    lieu, &amp; les dispositions, &amp; souffre une subtile vigueur
    ignée cuisant les substances, &amp; les amenant à perfection de
    l’estat de la dispofition de la matiere. Voyla ce qu’il faut
    entendre &amp; voir, &amp; non se jetter inconsierement à
    l’aventure. La reputation s’acquiert par science, &amp; la sciéce
    faict que lon estime ce qu’auparavant on tenoit comme de neant. Je
    mets cecy en auãt par maniere d’ouverture, à fin quel honneur des
    lettres, &amp; la gloire de la mechanique reluisent, &amp; que
    chacun apprenne à ne passer ses limites, &amp; que celuy qui pense
    sçavoir beaucoup de loix les alleguant faussement contre les
    Alchemistes, ne se trouve en l’interpretation d’icelles, &amp; en
    l’Histoire de leur naissance, aussi nouveau qu’à la metalique, où le
    discours n’est pas tant necessaire que l’experience &amp;
    observation sont requises.
    
    
  
  
    De quelques paroles mal
    dites, &amp; toutes fois receuës.  OBJECT XLII.
     
    
    AUTE de consideration exquise on faict des passades assez
    estranges en paroles, &amp; je m’en estonne veu que c’est ce qui
    s’exerce le plus que le parler, &amp; suis emerveillé quãd j’y pense
    qu’il n’est exactemét poly : Nous voyons que les sciences &amp; arts
    auparavant rudes, avec quelque téps par l’industrie &amp; l’usage
    s’accomplissent &amp; se relevent d’une grace parfaicte, les erreurs
    peu à peu en sont ostées, mais au langage bien que lon le mignarde,
    que plusieurs tachent à le façonner, nous ne laissons d’y trouver
    des buttes grossieres : Ce que je trouve estre a reprendre en ceux
    qui sont estat de bien dire, je ne pretends pas tout deduire ce que
    j’en ay remarqué, selon que le caprice de mon esprit s’esgayera en
    telles rencontres, je les produiray : En attendant j’esplucheray les
    sujects qui s’offriront. J’oy quelquesfois ceux qui veulét escorcher
    le latin qui diront : Il faut captiver la benevoléce, &amp; usent de
    ce mot captiver pour capter, ces deux mots different bien de
    signification, captiver, c’est rendre captive, il n’y a pas
    d’apparence de dire que lon contraindra l’amitié veu qu’il ny a rien
    si libre, il me semble que ce n’est pas desirer raisonnablement, il
    conviendroit mieux le dire autrement, je pense que s’insinuër aux
    bonnes graces seroit meilleur, ou attirer la benevolence, puis qu’on
    veut user de ce mot, ou bien user d’une frase Françoise, plus
    propre, ainsi que les bons diseurs pourront faire : Aussi j’oy
    quelquesfois Italianiser, disant, Il faut piller patience : ce qui
    est bon en une langue a quelquesfois mauvaise grace en l’autre,
    Piller en Italien, est doux, mais en François il signifie voler,
    ravir, envahir par force, prendre violentement au dommage
    d’autruy, &amp; contre raison : Et ce que lon pretend dire est user
    de raison &amp; sagesse, dequoy estãt guidé il faut prendre
    patience : Nous ’avons un bon mot pourquoy voulõs no’ faire les
    habiles pour en cercher de moins propres, taschons plustost à
    reduire tout en bon ordre, &amp; à dire des paroles signifiantes ?
    Estans en ces pensées, je me represente un Proverbe que nous avons
    fort en usage, portant signification contraire, &amp; signifiant en
    deux paroles diverses une mesme chose : Quand on veut dire que
    quelqu’un est demeuré hõteux, on dit, il est tout camus, ou bien il
    a autant de nez, il a un pan de nez : vous voyez que deux
    contrarietez ont mesme intention : A dire vray, celuy qui auroit le
    visage plat, comme une assiette, seroit bien honteux, aussi seroit
    celuy qui auroit le nez comme un andoüille, &amp; d’outre mesure :
    Ie me ressouviens en escrivant que l’on dit sans y penser, &amp; en
    latin, &amp; en vulgaire quelques mots trop amples, comme quand on
    parle d’un livre ancien ou nouveau : Il est escrit à la main ou
    manuscript : ce qui escrit c’est de la main, sinon qu’il fut du
    pied, ainsi qu’il a peu advenir, &amp; ay veu un enfant sans bras
    qui se servoit du pied, en usage de main, ce qui n’est pas
    ordinaire, possible que se seroit assez de mettre ou dire escrit,
    sans adjouster ce pleonasme à la maniere que son prononce, il est
    imprimé en moule : &amp; bien si on le trouve bon on dira Escrit, ou
    Imprimé, ou bien on parlera selon la coustume : Mais on me pourra
    dire, Qu’importe de parler ainsi ou autrement ? Et je diray,
    Qu’importe aussi de se faire entendre, de bien ou mal faire, d’estre
    propre ou guestreux, d’estre habile ou lourdaut, d’estre avisé ou
    imprudent ? il ne faut que penser &amp; laisser le monde deviner vos
    pensées, &amp; trouver bonnes vos actions : Et cependant comment se
    fera-on legitimement entédre, si on n’a le moyen de le persuader ?
    Le moyen est de bien &amp; devëment parler, le plus
    intelligiblement, bref &amp; agreable que lon
    pourra, &amp; toutesfois je pretends qu’en
    endroits &amp; opportunitez on y garde la mignardise &amp; la
    galantise. J’ay encor pour cecy quelques nottes : Nous faisons
    signifier les mots tout leurs rebours, de avons des frazes à deux
    ententes sans y penser, cõme quand nous disons, N’avez vous rien,
    nous voulons dire : Avez vous quelque chose, voyla deux privatives
    qui signifient une existence, &amp; puis on dira par une seule
    privative : Avez vous rien, &amp; à tous deux on respondra, ouy ou
    non. Si à n’avez vous rien on dit, ouy, en lieu que de droit il
    signifie, qu’on n’a aucune chose, on le fera signifier le contraire
    tout de mesme de la negation : Mais apercevez une façon de dire : Je
    prieray mon amy de me prester dix escus, &amp; il me dira, Je suis
    bien marry que vous ne me l’avez dit plustost, je vous asseure que
    je n’ay pas un denier, voyla ma femme qui le sçait, n’est-il pas
    vray, m’amie : là dessus elle dira aussi tost, Non mon amy, qu’ouy
    mon amy, signifiant de mesme ? Regardons en l’intelligence, Quand
    elle dira, non, elle entendra qu’il n’y a point d’argent, disant
    ouy, elle voudra dire qu’il est vray, comme si le mary eust dit,
    Est-il pas vray : &amp; souvent sans y penser on mettra la negative
    devant : l’homme docte mesme interrogeant son prochain, dira,
    N’est-il pas vray, la responce ouy &amp; non sera égale à la
    question. Je dy cecy pour nous reveiller, me resouvenant que Rien
    est pris pour quelque chose, souvant à cause que Dieu fit tout de
    Rien, &amp; ce rien ne pouvant tomber en nostre intelligence nous
    l’estimons comme s’il estoit privation : Ie desirerois que nous
    prissions garde à nos paroles &amp; à nos actions, à fin que vivans
    pour edifier nous menassions en terre une vie ressemblant à celle où
    nous aspirons, en laquelle rien ne manque.
    
    
  
  
    De ces termes, J’ay esté, Suis
    esté  OBJECT XLIII.
     
    
    OUS manquons en nostre langage, non de paroles, mais de mots
    exquis, pour bien signifier la proprieté de nos frases. Tous les
    jours on en observe quelque deffectuosité, mais ce n’est pas encor
    là le mal, c’est que nous avons des façons de parler qui
    n’expliquent pas bien. Nous usons fort du verbe substantif, &amp; de
    celuy qui signifie avoir, &amp; cét avoir est plusieurs fois pris
    pour habitude, Comme quand on dit en François, j’ay telle
    complexion, pour dire je suis tel. Et quelquesfois pour action
    passée, j’ay faict cela, feci
    hoc, on ne dira pas en Latin,
    habeo factum hoc, je mets ce
    petit mot pour m’interpreter : La diction Ay, tient grande
    force &amp; place en nostre langue, mais il m’est avis que l’un en
    use avec faute d’intelligence, ce qui ne peut pas facilement estre
    corrigé, parquoy j’en dis seulement pour y faire penser les doctes
    qui ont pouvoir à leur exemple de regler ceux qui voulét bien
    sçavoir, c’est parler bon François de dire, J’ay este à
    Paris, &amp; quelqu’un pensera que c’est mieux dit, Je suis esté à
    Paris. Espluchons ces frases qui signifient par celuy qui le dit que
    son voyage à Paris fust dernieremét, parquoy j’estime que pour
    s’expliquer il ne faut pas mettre un present avec un passé : Je
    suis, est un present : Et vous me direz que Ay est present, aussi je
    ne le prés pas pour tel, dautãt qu’il est attaché le plus
    souvent, &amp; possible tousiours au passé : comme j’ay faict, c’est
    un passé, ce faict est demonstré passé par ce j’ay : ainsi ce fait
    n’est pas present, non plus que l’autre, ces deux signifiét
    feci. Il est vray que ce j’ay,
    estant seul devient present, comme j’ay grand soif, pour le passé,
    j’ay eu grand soif. Et pour venir à ce que je veux demonstrer oyez,
    On dira, J’ay cheminé trois lieuës, on ne dira pas, Je suis cheminé
    trois lieuës ; Si quelqu’un le dit, c’est qu’il voudra parler
    François, selon la frase de son païs, ou dialecte estrange. Je sçay
    qu’il y en a qui diront, Je suis esté payé, pour dire : J’ay esté
    payé, dautant que je &amp; j’ay sont gouvernez &amp; gouvernent
    esté, &amp; suis, je suis icy, j’ay esté icy) par ainsi les verbes
    sont le demonstratif essentiel, de ce qui luy est conjoint par
    temps &amp; maniere ; si on dit aussi, je suis esté là : Suis,
    sera &amp; present &amp; futur, &amp; pourra se joindre aux autres
    tout de mesme. Je remarque que proprement le verbe, J’ay, Tu as, Il
    a, en certaine signification est demonstratif d’action
    &amp; passion, comme quãd nous disons j’ay esté payé, cela est
    passé, ce J’ay n’est pas habeo,
    mais habui, je dis cõme si nous
    parlions Latin selon le François, si on met je suis esté, ce sera
    sum &amp; fui, deux contraires
    ensemble, &amp; ne pourroit signifier, je fus payé en tel temps,
    bien est-il que cecy n’a pas la mesme signification. La difference
    est en l’amplitude du temps : Mais voicy une autre difficulté. Nous
    admettons de dire : De là je suis allé à Paris, on ne dira pas, de
    là j’ay allé à Paris, pource que là j’ay, &amp; allé, sont de
    differente signification, &amp; ne peuvent se joindre : car le
    premier, je suis allé à Paris, represente une action qui se
    faisoit, &amp; le, j’ay, demonstre action absoluë, comme j’ay esté.
    Le vaillant Soldat qui parle de ce qui c’est passé en la rencontre
    où il estoit, &amp; où il a esté, (il ne seroit pas bon de dire où
    il fut esté) dira, J’ay esté blessé, &amp; m’est avis que s’il dit,
    Je suis esté blessé, que cela ne signifira pas le passé : Le premier
    est un pleonasme deux mesmes temps ensemble, un temps deux
    fois, &amp; cettuy-cy met deux temps contraires, suis, &amp; esté :
    Je suis introduit en vostre maison : C’est demonstrer ce qui
    est, &amp; pour dire ce qui a esté il ne faut pas mettre un present.
    Je ne diray point, Je suis esté introduit, ains j’ay esté introduit,
    de mesme, que lon ne dira pas, il fut esté introduit, mais il a esté
    introduit. Tout cela consideré je pense que dire, j’ay esté, vaut
    mieux, que je suis esté. Si on dit, je suis esté blessé, on dira, Tu
    es esté blessé, il est esté blessé, pour la secõde &amp; troisiesme
    personne : apres cecy je demande l’advis des sages, à ce que nous
    puissions nous bien polir en parlãt : car de fait, si on dit bien
    disant, tu as esté, il a esté : il faut dire, J’ay esté. J’ay encore
    une petite remarque touchant les verbes dont on trouble la
    significatiõ, comme quelques-uns disent, Disnez vous, pour disnez.
    Mais on pensera que cecy soient des vetilles, &amp; toutesfois c’est
    du plus precieux de la Philosophie du parler, aussi j’espere que
    cecy pourra servir ; Ne voit-on pas que souvent une petite pierre
    negligee, mal mise, peut apporter du trouble à toute l’harmonie d’un
    bastimét, à quoy on pourra aysément remedier, &amp; par choses qui
    semblent estre de neant, &amp; lesquelles toutesfois adaptées
    devëment rendent ce qui est excellent encor plus accomply, comme il
    peut avenir de ces gentillesses.
     
  
  
    Quelque point
    d’ortographe, &amp; maniere d’escrire.  OBJECT XLIIII.
     
    
    L y a une certaine volupté d’esprit qui ne se peut expliquer,
    laquelle se cõ-munique à moy, &amp; je la reçoy avec une joye
    delicieuse quãd j’entends des discoureurs sans Science, car ils font
    des bricoles plaisantes, comme en font naistre les raconteurs qui
    pensent avoir plus veu que les autres, &amp; font de belles nottes
    d’ortographe, pensant avoir trouvé le point : Et le bon, c’est que
    si parmy ceux-là se trouve quelqu’un qui versé és bonnes lettres
    avançant la suitte du discours, veut monstrer ce qui en
    est, &amp; n’adhere à leur erreur les plus ineptes en riront,
    estimans que ce qui sera fort bien dit, nettement à
    propos, &amp; judicieusement, sera une faute. A la verité il y a
    mille &amp; mille rencontres de cét ordre, où lon donne d’estrãges
    venuës au bien dire : Ce qui ne peut estre corrigé tout d’un
    coup, &amp; ne le sera pas si on n’y peine. Pour donner entrée à
    cette correction, à fin que les peres de doctrine y prennent garde,
    j’estime que je ne seray point trop rejetté, si je dis quelques
    petites pointes remarquées legerement en ce qui se practique
    d’ordinaire, &amp; si ce n’estoit que je veux avoir un peu de
    reputation de l’entendre, à ce que je ne paroisse trop ignorant en
    mes escrits, je n’en ferois aucune mention, car il ne m’importe que
    chacun escrive comme il voudra : Ce que j’en propose est comme une
    petite deffence que je fais pour moy, puis une ouverture à choses
    plus preignantes : Souvent quand j’escris en François Philosophie,
    je fay de ces Ph, des F, &amp; mets librement Filosofie, aymant
    mieux m’ayder des lettres dont je sçay la
    prononciation &amp; l’vage, que de celles qui sont empruntées : Mais
    encores si ce n’est par cabale, où il peut y avoir faute, qui a dit
    que Ph vaille en prolation F, sinon que ce fut une F bien forte,
    cela a esté receu long temps pour, representer le o, qui est l’F
    Grecque : il est tenu pour certain que cét usage est bon, &amp; je
    le trouve bon, &amp; toutesfois il me semble qu’il y a plus de grace
    de se servir de l’F. Et bien c’est mon opinion avec laquelle je
    cõsens à l’Italien qui en use de mesme. Or cela va comme il peut,
    mais j’ay bien d’autres remarques, si nous ne les disons toutes icy,
    ce sera pour un autre lieu : Je vous prie prenons garde à nostre H
    en François, on la dit Ache, c’est une aspiration, qui par fois en
    François est douce, comme le hé des Hebrieux, &amp; par fois forte
    comme leur Heth ou Cheth : Cette aspiration en pur langage François
    est dure &amp; forte, comme en ces mots, heurter, heurt, hanter, où
    elle est exprimée de mesme en haquenée, &amp; toutesfois il y a des
    dialectes, au Royaume, où en ces mots elle est apostrofiquement
    consumée : Le Gascon dira l’aquenée, au lieu que le François dit la
    haquenée de quatre sillabes &amp; demie, au lieu qu’au precedét il
    n’y en eut que trois &amp; demie : je nõme demie cette sillable
    feminine ou legere de la fin : ainsi en l’un l’aspiration est
    douce, &amp; comme laissée, en l’autre elle est exprimée, comme en
    cét instrument, avec lequel en pillãt fort &amp; ferme ils afferment
    le pavé, je ne sçay si les anciens en avoyent de semblable, à cause
    que jadis on n’avoit pas l’industrie de paver, quoy que ce soit cét
    util est nommé Hie, par H forte je n’entends pas que lon prononce
    cette aspiration en forme d’Ache, comme nous alleguerons tantost,
    cette H est ferme, mais l’autre est douce, ainsi qu’en ce mot
    hõneste, qui se prononce ny plus ny moins que s’il n’y avoit point
    d’aspiration. Quant à cette aspiration elle est nõmée en langage
    François Ache &amp; je croy qu’il y a fort long temps, &amp; que
    mesme ce nom luy a esté imposé à cause de sa
    valeur &amp; pronõciation : l’exemple en peut estre pris de ce mot
    chaussée, qui à vray dire est une haussée, &amp; n’y a autre
    apparence, veu que ce n’est pas une chaussée, ainsune haussée. Et de
    ce que lon escrivoit haussée, ceux qui ont leu Ache ont dit
    chaussée. Les vieux Latinisans l’ont pris de mesme, suivant cette
    prononciation, &amp; où ils trouvoyent
    mihi, nihil, disoient
    michi, nichil, d’où vient ce mot
    anichilé, ou aniquilé pour s’accommoder à ceux qui pensoyent avoir
    plus crocheté de science, à cause qu’ils avoyent ouy parler du
    Grec, &amp; ils disoient miki, nikil. Nous voicy sur le nihil, qui
    est rien, car cecy ne sera d’aucune vertu vers ceux qui ne sont
    point de nostre intelligence. Ne laissons pas pourtant de noter que
    la diligence ou inadvertance de ceux qui pour telles occasions ont
    voulu changer l’ortographe, n’a pas esté à propos, dautant que
    plusieurs l’ont voulu selon leur sens, comme en un seul territoire,
    ou selon ce qu’ils pensoyent avoir apris des autres langues :
    Certainement chaque langue a sa façon de parler, d’escrire, &amp; de
    prononcer, ce qui n’estant point observé, tout est perverty. Je vous
    prie que cette maxime soit tenuë pour veritable, car elle
    l’est, &amp; je le prouveray : On dit que nous n’escrivons pas comme
    nous parlons, ou que nous ne parlõs pas comme nous escrivons. Ne
    leur desplaise, car l’un &amp; l’autre se fait, mais on ne sçait pas
    bien que c’est de la parole ou der Escriture, quand on a dit ainsi ;
    Estrangers apprenez la valeur des lettres, des sillabes, des
    diftongues &amp; des rencontres de consonantes, &amp; vous sçaurez
    que le bon François escrit bien selon qu’il parle, &amp; parle comme
    il escrit. Pour monstrer ce qui en est, Je me donneray prise
    innocente avec quelque docte : Jettant les yeux çà &amp; là, je voy
    Pelletier qui a esté le plus intelligible en demonstrations
    Mathematiques de tous ceux qui ont escrit, hé bien il a voulu faire
    l’ortographe Françoise, &amp; le pauvret n’a pas avisé qu’il estoit
    Manceau, si quelqu’un le vouloit blasmer, j’ay encor un reste
    d’espée pour le deffendre, car il a esté mon amy, duquel je puis
    dire la mignone inadvertance, par ce qu’il m’en a donné congé : il
    nous a voulu regler à parler deuëment François, &amp; il nous veut
    faire Manceaux d’accent, je luy pardonne, il estoit du Mans. Si nous
    suivõs son ortographe au lieu de dire teste nous dirons
    téte, &amp; prenez y garde à cause de l’S, laquelle est quelquesfois
    rude, &amp; quelquefois douce, quand on escrit beste, on ne prononce
    point l’S, mais si on dit post poste on prononce l’S, comme en
    moleste, deteste, reste, &amp; on ne la prononce pas en beste,
    feste, preste, &amp; semblables, où l’usage a passé, comme ou lit
    teste, on prononce taite, &amp; on escrit teston, ainsi on prononce
    l’S, tellement qu’és uns l’S est prononcée, &amp; aux autres
    non, &amp; de fait en bonne rime teste, &amp; moleste, ne vallent
    rien, car l’un se lit taiste, &amp; l’autre moles-te : Avec ce que
    nous avõs dit adjoustons ce qu’il faut diligemment considerer : Les
    Allemans ou autres estrangers de nostre langue, disent ce que j’ay
    dit tãtost, que nous n’escrivons pas comme nous parlons, &amp; ils
    le trompent, ils voudroyent que nous parlassions François, &amp; que
    nous escrivissions en Allemand, &amp; ils veulent proferer nostre
    idiome à leur mode, ce qui ne peut avoir lieu : j’en diray pour les
    Allemans un petit mot de gayeté, sans offence, ils escrivent le nom
    appellatif d’une femme par double VV, qu’ils appellent vé, &amp; le
    lisant ou parlant ils disent une femme frau, &amp; non vrau, si au
    premier on mettoit une S, les femmes seroient tromperie, signe qu’il
    ne faut se tromper à la prolation, mais tascher à s’y accommoder,
    depuis en mesme ordre de resiouissance, parlant de l’V des Italiens,
    ou autres, compare avec le nostre, je trouveray bien à dire : ce
    pendant ie vous diray une notable remarque, c’est qu’il n’y a que
    les Hebreux, les François les Escossois, &amp; les
    Portugais, &amp; leurs semblables, s’il y en a, qui prononcent l’V,
    qu’il ne soit vray considerez le discours de ceux qui ont bien apris
    nostre langue, &amp; vous verrez par preuve manifeste que je dy
    vray. Faictes dire à un Italien, à un Alemand, à un Espagnol le
    Bureau des finances, ils prononceront le Boureau des finances, pour
    une buse ils diront une bouse, partant comme nous l’avons posé il
    faut pouvoir, &amp; sçavoir dire comme le porte le langage, ou lon
    ne parlera pas bien, parce que chaque langue a sa vertu de lettres :
    le gli des Italiens se dit en nostre Escriture par un I, devant deux
    II. L’Espagnol en a de mesme, mais different, &amp; de telle sorte
    que sr un autre vouloit lire &amp; parler devant un du païs, le
    pauvre païsan ne sçauroit si on diroit son langage ou un estrange.
    Les Espagnols font de l’X un ch, François, par ainsi nous
    considerons à peu pres que ce que je remarque est a noter. Sçachons
    donc ce qu’il faut, &amp; le suivons : Car de penser escrire les
    paroles, propos &amp; discours d’une langue à l’usage des lettres
    d’une autre, on se fourvoyeroit du tout. Partant suyvant nostre
    these, il est expedient que la doctrine de l’Alphabet soit entenduë
    pour bien lire, prononcer, ou escrire les mots d’un langage. Estant
    en ce discours je me souviens par occasion d’une deffence qu’il faut
    que je prenne pour nostre lettre Françoise, pour laquelle plaidant
    je me serviray de ma qualité d’Advocat. Je dis donc que, Nostre
    es¬-criture, comme toutes autres a une particularité de se faire
    recognoistre, en ce qui est de notable en elle, &amp; de tout temps
    elle a usé de certaines marques pour la distinction de ses lettres,
    ce qui a esté plus introduit pour les mauvais escrivains que pour
    les bons maistres, lesquels s’y font laissez aller, à cause de la
    coustume, ce que je dis icy est comme une doute, que
    j’esclairciray : Il n’y a gueres d’escriture ou a b c, où il n’y ayt
    des lettres qui se ressemblent, l’Hebreu en a, le Grec
    quelques-unes, le Latin beaucoup, &amp; les vulgaires assez : Ces
    lettres ressemblantes courent avec les autres, &amp; pour soulager
    les ignorans ou commençans à apprendre, on les distingue avec
    certaines notes, je laisse les lettres Hebraïcques aux
    Docteurs, &amp; je touche nostre vulgaire, en quoy plus que toutes
    autres nations les François &amp; les Allemants ont pris
    garde, &amp; si bien que l’Allemant escrivant mesmes en Latin mettra
    une notte sur un V, de peur que ce ne soit une N, &amp; pource que
    mon suject est François, te laisse les autres chacunes à son
    ouvrier : En viel langage François j’entens en viel usage de lettre
    de minutte, on a faict plusieurs signes sur les lettres, autour
    d’elles, aupres, devant, ou apres, &amp; ces nottes sont en fin
    entrées en lettres, de sorte que lon a mal pésé de ceux qui avoient
    estably les façons d’escrire : Pour esclaircir ce que je veux dire,
    il le faut manifester par exemple, &amp; venir au principe : En
    nostre belle lettre plusieurs lettres sont presques semblables,
    comme N, V, non pas en cette majuscule mais en courante, &amp; je
    les denotte en grand afin que la difference s’entende : En lettres
    capitales il n’y a pas la similitude qu’il y a en l’autre, où est le
    but de nostre discours : En cette courante doncques il y a ces deux
    qui se resemblét fort, cõme aussi l’S &amp; X, qui sont telles, qu’à
    peine ceux qui sont nouveaux les discerneroiét, parquoy les bons
    precepteurs ne voulans pas changer melancoliquement les lettres, ont
    mieux aimé y apposer des marques comme escrivãts, MIEUX afin que lon
    le leut ainsi qu’il faut, mettoient mieulx, adjoustant le trait qui
    a semblé une L, &amp; ce qu’ils en faisoient estoit pour notter
    qu’il y avoit à la fin du mot un V, &amp; un X. &amp; non une
    N, &amp; une S, si qu’en lieu de mieux on eust leu MIENS : Aussi en
    ce mot escrivant ils escrivoient ESCRIPVANT, mettans un traict avant
    l’V de peur qu’on leut ESCRINANT, &amp; de ce traict on a fait un P,
    En sorte semblable escrivant VEULT, ils ont mis une L, à cause que
    possible on eust leu VENT, cette remarque est telle que je croy que
    si on l’avise au lieu de blasmer ou se moquer, ou detracter on
    loüra, on honnorera, on approuvera les bons peres qui nous ont
    instruicts, &amp; puis faisant une recherche entiere on corrigera
    absolument ce qu’ils ont voulu corriger avec
    douceur, &amp; accomplissant ce qu’ils ont commencé on rendra en fin
    tout clair &amp; hors de dispute.
  
  
  
  
    De ce mot la Loy Salique. 
    OBJECT XLV.
     
    
    N dira que je m’empesche de beaucoup de choses, il est vray, mais
    je n’en depesche gueres : Si faut il passer son temps : Il y a
    longuement que l’on est en dispute, pourquoy la loy de France est
    nommée Salique, les doctes se sont assez tourmentez pour ce
    sujet, &amp; tout cela qu’ils ont amené pour raison &amp; rien c’est
    tout un. Je suis donc bien presomptueux de penser plus faire
    qu’eux ! Voicy une grande finesse, je ne discours pas pour les
    arguer, je ne propose que le nom qui donne de la peine à le trouver.
    Prenõs garde aux lettres &amp; nous serons bien tost hors de
    fantaisie. Si on m’avoit rendu les livres qui me furent pris aux
    barricades, j’aurois. un viel fragment Latin, où j’ay trouvé quelque
    similitude de ce que je veux demonstrer, &amp; par ce cayer antique
    je rendrois ma raison autentique : Considerez que nos grãdes lettres
    ont quelque similitude entre elles, je ne dy pas toutes, mais
    aucunes, &amp; si vous voulez en avoir la patience, vous verrez que
    le G &amp; l’S ont quelque convenance. Tellement qu’ayãt escrit en
    cadeau le commencement du livre &amp; de la loy, on mit la loy
    Galique, &amp; quelqu’un depuis trouvant cecy
    vieilly &amp; brouillé, n’avisant pas de pres mit la loy Salique,
    &amp; cela a duré, si que lon n’a pas mis ordre à oster l’erreur,
    mais on a filosofé dessus : Cecy est advenu fort aisement, Car jadis
    il n’y avoit que les cocqs de parroisse qui sceussent lire,
    &amp; ils en faisoient à croire au peuple comme ils
    vouloient, &amp; là dessus les successeurs voyans des erreurs
    n’osoient pas le dire, pour la reverence des peres, &amp; pourtant
    estimãs en ces eschapées qu’il y eut des mysteres, taschoient par
    estude d’en tirer la signification. Si cecy ne vous contente trouvez
    mieux j’en seray bien aise, c’est tousiours pour honorer le
    pays &amp; le langage.
     
  
  
    De certaines paroles qu’on ne
    dit pas bien, &amp; qu’on escrit autrement qu’on ne profere. 
    OBJECT XLVI.
     
    
    UIS qu’un de mes singuliers plaisirs est d’honorer nostre langue
    Françoise, &amp; de tout ce que je pourray, soit de beaux discours,
    soit de secrets, je veux tascher (tranchant du Grammarien) de
    l’oster des improprietez de mots qu’on luy attribue, &amp; ausquels
    on ne prend pas garde : Habiles esprits faites en tel cas qu’il vous
    plaira, ne soyez point marris que ce n’est point vous qui avez esté
    auteurs de cecy, mais soyez jaloux de vostre beau
    langage, &amp; souffrez que celuy qui se peine d’en oster de petits
    festus, vous donne envie d’en arracher les grosses
    ronces &amp; buches, qui le troublent &amp; profanent. Bien qu’en mõ
    Cabinet de Minerve j’aye donné une atteinte de cecy, je ne laisray
    de la ramentevoir, &amp; ayant plus de courage je me jetteray aux
    chãps plus avantageusement : Ce pendant j’avise les Imprimeurs de
    considerer le sens de ce que l’auteur veut dire, afin que les œuvres
    soient corrects, quand ils les mettront sur la presse. Il y a
    plusieurs bien disans qui en escrivant ne prennent pas garde aux
    personnes des verbes, comme quand ils disent : Je ne croy pas qu’un
    tel aye fait cela, ils ont escrit, aye, pourait, sans avoir esgard
    qu’il y a ainsi en cõ-jugant que j’aye, que tu ayes, qu’il
    ait : &amp; ils mettent pour la troisiesme personne, la secõde,
    c’est une incongruité, cela m’incommode les oreilles. Il y en a qui
    usent de frases impropres, &amp; nullement Françoises. Sortez mon
    cheval, pour dire faictes sortir mon cheval, &amp; bien que telles
    sortes de parler soient bonnes en autre contrée, elles sont
    deplaisantes au bon langage François, auquel il convient bien
    parler &amp; bien escrire. Je m’avise là dessus de certains mots
    qu’on n’entend pas, comme des demonstratifs cét, &amp; cette, qu’il
    faut ainsi escrire nõ cest &amp; ceste, ainsi que la plus part y
    fait faute : ces mots sont demonstratifs &amp; cours &amp; l’S, les
    allongeroit, ou rendroit partie de verbe, &amp; souvent au lieu de
    dire cet arbre on diroit cest arbre, ce est arbre, cela est fascheux
    comme de mettre des apostrofes où il n’en faut point, ainsi qu’ils
    mettent à dautant quand il signifie car, &amp; à davantage signifiãt
    plus, il est bien vray qu’il leur en faut en certaine
    signification ; Si je veux dire que j’ay payé au prix que vous avez
    fait à l’hostelerie, je diray j’en suis d’autant que vous,
    l’apostrofe est bien là, de mesme que disant je n’y ay point
    d’avantage, &amp; il y en faut aussi : je desire que cecy soit
    observé, &amp; m’est advis qu’en cela mon opinion est bonne, bien
    que je ne vueille aucunement toucher aux opinions, car elles ne sont
    que troubler. Or il y a des paroles que lon dit d’une sorte, &amp;
    on les escrit d’une autre, mais je desire que lon les escrive cõme
    on parle plus communement, j’en diray une en passant : Nous disons
    ordinairement que celuy qui faict des folies, est Fou, &amp; on
    l’escrit Fol, comme on met col pour cou : Je me souviens qu’en la
    quinziesme rencontre de mon Cabinet de Minerve parlant d’un fou, je
    l’ay expres ainsi fait escrire, &amp; imprimer en l’impression de
    Tours, &amp; l’Imprimeur de Roüan sans adviser à la parentaise a mis
    Fol, &amp; je voulois comme il paroist par la suite &amp; le sens de
    l’orthografe qu’il y eut Fou, c’est que le Correcteur ne le voyoit
    pas : Quelqu’un dira pourquoy ne profererat-on un fol puis qu’on dit
    une folle ? Je responds que l’usage n’y est pas, &amp; qu’en
    infinies choses il est force de suivre l’usance qui nous emporte,
    recevant ce qu’il veut, quand il est autentique : On dit la Royne,
    il faudroit donc dire le Royn, ou bié en disant le Roy dire la Roye,
    ce qui pourtant n’est pas recevable, &amp; telles derivations ne
    sont à suivre. On dit mon Neveu on ne dit pas ma Neveuse, cõme de
    chassieux chassieuse, bien que jadis il estoit presques ainsi qu’on
    disoit, bel &amp; belle, il est vray que Bel a esté retenu pour
    mettre devant les voyelles, cõme bel enfant &amp; non beau enfant,
    pour eviter la cacofonie, pour mesme raison souvét à la fin de quel
    que mot qui est avant une voyelle on met un T comme ira-on là,
    fera-on cela, on peut escire comme on parle, irat-on là, ferat-on
    cela, &amp; je suis bien d’avis qu’on l’observe à cause de la bonne
    grace, &amp; ne tient pas en moy qu’il ne soit en tous mes escrits,
    mais je ne l’ay peu encor obtenir. J’entre en une autre pensée, pour
    des paroles qui deviendroient risibles en certain
    endroit, &amp; pourtant sont bonnes de soy : Nous disons
    Ciel &amp; en pluriel Cieux, c’est bié dit, mais si quelqu’un estant
    en une maison bien meublée, voyant des lits bien parez, s’avançoit
    de dira voila de beaux cieux, au lieu de dire selon l’usage en cela,
    de beaux ciels, il seroit gaussé, autant que de cheval s’il disoit
    de plusieurs des chevals, &amp; il faut dire chevaux : En pareille
    raison qu’on dit bail &amp; baux, si on disoit comme fit un jeune
    diseur à une Dame, à laquelle il demanda si elle aimoit le bal, elle
    ayant respondu qu’ouy : Il la requit de luy faire sçavoir où cette
    soirée se tiendroient les baux, la parole eschappée donna occasion
    de risée &amp; gausserie, mesme durant le bal : On ne dit gueres les
    bals, &amp; semble que ce mot ne doive point estre en pluriel, pour
    ce qu’anciennement il ne s’en faisoit gueres qu’un. Mais en riant,
    vous qui prenez plaisir à gausser, ne m’m’allez pas donner de la
    gaule par dessous l’huis, pour ce que je traite du nom de Roy
    &amp; de Royne si pres des Fous, ce que j’en ay fait n’a point esté
    par autre dessein, que de la souvenãce que j’ay du jeu des eschets,
    où les fous sont si pres des Roys &amp; Roynes : &amp; me laissez en
    ma simplicité m’esgayant en ces diversitez, entre lesquelles je voy
    une notte qui n’est pas sans raison, c’est de mettre une N à la fin
    d’ainsi quand une voyelle le suit, comme si je vous disois laissez
    moy ainsin en mes plaisirs.
     
  
  
    Remarques de certaines
    improrietez, de parler &amp; escrire, indecentes au langage
    François.  OBJECT XLVII.
     
    
    L y a des auteurs qui sõt en credit pour avoir eu l’heur d’avoir
    esté receuz, parce qu’ils ont pleu, &amp; ont esté avancez de ceux
    qui avoient le goust faict comme eux, &amp; leur entrée a esté par
    la faveur qu’ils avoient pres les grands, par ce moyen sont entrez
    en grace parmy le peuple, non pour autre raison sinon que c’estoit
    le cours, &amp; le vulgaire les prisoit : Et de faict je l’ay
    apperceu en quelques pieces qui ont esté faites par des espris fort
    foibles, &amp; icelle estoient plus en credit que de
    bonnes &amp; bien eslabourées faites par des esprits nets
    &amp; forts, pour à que ces premiers avoient des gens en cour qui
    trouvoient leur œuvres bonnes, &amp; les persuadoient
    telles &amp; laissoient les autres à part. J’en ferois bien une
    demonstration oculaire &amp; manifeste, mais je ne veux fascher
    personne, je ne cotteray aucun auteur de cét ordre, laissant le tout
    au libre jugement des Doctes qui souvent voyent des ouvrages peu
    cognuz, mais pleins de grande doctrine &amp; d’autres pleins de
    renom qui n’ont en soy que du vent ou des erreurs le plus souvent.
    Cette censure est d’un autre lieu. Je veux venir à ma proposition
    qui est touchant les improprietez au langage, lesquelles on tolere.
    Pour estre entendu il faut prendre un auteur celebre, partant Marot
    viendra en jeu, je le choisis pour ce qu’il est és mains
    d’infinis, &amp; que quelques sages mesmes voudroient jurer presques
    à ses paroles, ainsi je batteray le chien devant le lion : En un
    Pseaume il escrit :
    Là dedans prendray
    hardiesse
    D’aller de Dieu jusqu’à
    l’autel, &amp;c.
    En François cette transposition n’a point de
    grace, &amp; toutefois il en a usé en plusieurs endroits, comme ont
    fait quelques uns de nostre téps &amp; des plus huppez, encor pis
    cette mutation de rang en ces mots change le sens de sorte que
    l’idiot qui lira cela, cuidera qu’il veuille dire qu’il ira depuis
    Dieu jusques à l’autel, &amp; il veut dire d’aller jusques à l’autel
    de Dieu, il pouvoit dire,
    D’aller iusques au sainct
    autel.
    Je n’esplucheray point les autres de telle condition qui serõt
    aisées à corriger par un bon esprit qui daigneroit en prendre la
    peine. Il y a encor d’autres erreurs comme improprieté de mots,
    cette cy en est.
    Comme en coupant ou bois ou
    pierre
    Tout chet en
    pieces &amp; morceaux.
    Ce mot de morceaux est impropre &amp; lourd, tel que plusieurs
    autres, dõt il s’est accommodé : Il ne faut pas excuser le cours du
    temps, car du sien nostre langue estoit plus belle que la sienne,
    qu’il se fioit en son credit, &amp; puis il n’estoit pas docte, il a
    donc mis pieces &amp; morceaux, un morceau ce qui est pris des dens,
    &amp; que lon a mords, il eust donc esté plus nettement dict
    coupeaux, qui sont non morceaux ains pieces coupées de leur tout, en
    cela je l’accuse d’avoir ignoré la lãgue, &amp; beaucoup de choses,
    ainsi qu’il le fait paroistre escrivant.
    O Dieu ton parler
    d’efficace
    Sonne plus clair que fin
    aloy.
    Il n’entendoit pas que c’estoit qu’Aloy, Car il y a difference
    entre loy &amp; aloy. Il pensoit qu’il y eust du metal composé qui
    fust nommé aloy, pour ce que les Orfeuvres &amp; maistres de monnoye
    parlans semblent le dire : Nous l’avons deduit au Cabinet de
    Minerve. Laissons en repos ce doux petit auteur, je vous asseure que
    ce n’est pas à luy à qui j’en veux, c’est à d’autres qui me sont
    eschappez, je les laisse courir. Je me viens d’aviser ue je disois
    ce mot à quelqu’un lisant cecy, &amp; que je serois plustost pour
    Marot que contre. Il me dit ce faisant vous gaigneriez les œuvres de
    Misericorde. Je ne sçay qui est le premier inventeur de ces
    mauvaises frases : On ne gaigne pas les œuvres, mais si on gaigne
    quelque fruict de bien faire, sauf l’honneur de la dispute, on
    gaigne par les œuvres : C’est qu’il vouloit dire vous ferez les
    œuvres de Misericorde, c’est ainsi qu’il faut dire, pour parler
    proprement, &amp; pour ce que nous pourrions se sembleroit nous
    estre ennuyez, il sera bon de songer à ouyr une belle harmonie
    partant d’un luth, sur quoy je m’advise d’une petite improprieté
    tolerable, c’est qu’on dit joüer du luth, en vieux Fraçois on disoit
    toucher ; &amp; de faict je ne trouve point que ce soit jouer, ains
    estudier serieusement, sinon que lon le dit comme des autres
    estudes, que c’est ieu, He bien il est permis de dire comme on
    voudra, mais je trouve qu’il y a plus d’energie à dire toucher,
    dautãt qu’il emporte plus de sciéce, &amp; jouer plus de
    gaillardise &amp; moins de esté. Sortant de ces improprietez je veux
    donner jusques à des remarques de sçavants lesquelles me sont
    pourtant indiferentes. On m’a asseuré qu’il y a des Docteurs qui ont
    tant cognu à travers les troubles que l’antiquité a causé, que cét
    auteur que de long temps on a nommé Aulus Gellius a esté trouvé
    n’avoir pas ainsi nom, &amp; que l’A, mis seul ne signifioit pas
    Aulus, mais qu’il le falloit joindre au reste, &amp; dire Agellius,
    ayant entendu cette belle inuétion, j’ay pensé voyãt les Almanachs
    de Billy de le nommer non maistre Imbert ains Mimbert : Et pour
    estre mieux cognu des sçavãs je nommeray Seneque
    Lanneus, &amp; ainsi d’infinis dont la recherche ne servira de
    gueres. Toutesfois ces considerations sont belles, mais pourtant
    telles animadversions ont je ne sçay quoy qui est
    fade &amp; importun, car tandis que nous amusons cecy les alloüettes
    s’en volent, &amp; nous demeurons pauvres Filosofes. Mais qu’y
    ferions nous, c’est un sont que Dieu a mis en nostre cerveau, ce
    n’est donc point sans raison que nous y sommes poussez, autrement
    nous serions comme celuy qui s’animeroit à tuer des limaçons qui
    vont brouter les orties. Il est bien plus expedient d’escacher ceux
    qui attétent au bourgeon de la vigne, &amp; c’est ce que nous
    pretédons, &amp; pour ce nous donnons quelques heures à ces
    gentillesses, &amp; lors principalement que nous sommes occupez à
    nos belles recherches qui profitent à nous &amp; au public. Car
    ayans l’esprit fiché à ce qui est serieux, &amp; venans à nous
    relever un petit il nous vient en pensée quelque gentillesse, dont
    nous esbatons &amp; en faisons memoire, puis nous esgayons à
    l’escrire. Voila comment ce soin que Dieu a mis en nous nous oblige,
    de sorte que mesme si on ne vouloit pas, on y est contraint, pour ce
    qu’il faut profitez au public. Et qui sçait si un bel esprit avisé
    de cecy ne sera point soulagé ? Il se rompoit la teste sur l’origine
    d’un nom ou semblable vetille, &amp; voyant par mon admonition que
    cela n’est que vanité, oublira cette folle amusoire, pour s’addonner
    à quelque sujet serieux, tant pour l’utilité de son ame que de celle
    des autres : Voila comment je practique sur ces gentillesses ne
    sçachant qu’il en adviendra. Il ne faudra qu’une ouverture que je
    feray à celuy qui est esleu de Dieu, lequel manifestera en
    temps &amp; lieu la perfection des sciences à la gloire &amp;
    honneur du nom de Dieu benit eternellement.
     
  
  
    Plusieurs
    frases &amp; improprietez ont esté tolerées, parce qu’on n’y a pas a
    pas pris garde.  OBJECT XLVIII.
     
    
    I j’eusse eu l’ame faite cõme celle des Censeurs exacts, ) je me
    fusse bien donné de la peine à corriger tant d’erreurs, que lon
    commet tous les jours : Cela m’eust trop donné d’affliction, j’aime
    mieux estre cõme je suis, &amp; suivre mon grand chemin : Mais je ne
    puis bien aisement, car je trouve des escots qui m’arrestent
    souvent : Il faut que j’en aye le cœur gay, &amp; esclaircy, au pis
    aller pour la petite controverse que nous esmouverons, il n’y aura
    point de guerres, ny de sang respandu : Ce qui me contriste en tant
    que je le puis estre (parce que je ne prends gueres ces matieres à
    cœur) est que quelques doctes se laissent emporter à des erreurs
    manifestes, pour les soustenir &amp; aimer, je pense que cela
    advient à cause de leurs grandes occupations esquelles ils sont
    serieusement affairez, &amp; par ainsi ils coulent apres le commun
    qui les enleve, &amp; puis je diray en demandant d’estre excusé, que
    la plus-part des sçavans &amp; gens de lettres sont tant doctes, que
    leur teste est si pleine de doctrine, qu’on n’y sçauroit plus rien
    mettre, ils ne veulent que ce dont ils abondent, leur esprit n’est
    susceptible que de ce qui est desia à luy, d’autres plus deliberez
    sont autrement, &amp; ceux sont nos amis qui verront bien si je
    discours sainement. Pour entrer en nostre proposition donnant sans
    recognoistre tant que cette fougue nous tiendra. Disons un peu : Il
    y a plusieurs sages &amp; bien sçavans, qui parlans ou escrivans du
    franc-arbitre, disent &amp; mettent liberal arbitre, je ne sçay d’où
    ils ont tiré cette traduction ou immutation de la liberté
    &amp; franchise de l’arbitre, si ce n’est qu’ils ont coulé liberal
    pour libre, n’y pensant pas, certes ils ont tort, car comment
    disputeront-ils à droit de ce donc ils ne sçavét le nom ? Tout beau
    ce n’est pas icy nostre gibier. Je croy qu’il y en a qui sont
    faschez d’estre tombez en cette faute, qui toutesfois la voudront
    soustenir n’estre point faute, mais pour cela s’ils prenent le frain
    aux dens, ils se gasterõt, pour ce qu’il n’y a nulle apparence que
    liberal signifie franc ; liberal &amp; libre different, car tel sera
    liberal qui ne sera pas libre, &amp; tel libre qui ne sera pas
    liberal : Quelque autre me remonstrera que c’est peu, &amp; qu’il ne
    le faut pas arrester aux paroles : Je luy dis que si cela doit
    estre, qu’il n’y aura plus rien de certain, pour ce que les paroles
    estans la signification de ce qui est, elles rendront obscurs les
    sujets, si elles ne sont claires, &amp; puis en fin ne serviront de
    rien, si elles ne sont significatives : Je passeray plus avant pour
    eslancer les sçavans, Quant à moy selon mon passager &amp; debile
    iugemét, j’estime que ce n’est pas bien dit quand on parle des sept
    arts, &amp; qu’on les nomme arts liberaux, comme mesmes aussi en
    Latin dont le barbarisme François est venu, on a inverti
    Artes ingenua en Artes liberales.
    Je croy bien que lon pésoit dire arts libres, ou des libres,
    ausquels ils appartiennent, car il n’appartenoit anciennement qu’aux
    libres d’en faire profession, si ce n’estoit par privilege special,
    pour avoir un serf d’honneur. qui devint pedagogue. De dire qu’ils
    soient liberaux d’eux-mesmes, c’est faillir ; par ce qu’ils ne
    donnent rien, il est vray qu’ils donnent quand les sçachant on les
    enseigne, &amp; on en est richement honoré. Je suis encor apres le
    langage de quelques uns qui veulent mignarder leur bien
    dire &amp; proferent parlãt d’iceux : Le Platon l’Aristote, ces
    articles ne sont point cõ-venables devant des noms propres, on dit
    bien l’Alemant, le François, mais cét article, diront-ils, n’est pas
    icy pouc article, mais est pour un mot significatif que les Docteurs
    Latins ont inventé, qui est ly, tellemét que parlant de quelque
    sujet pour s’establir ferme disoient en disputant ly tel ou ly tel,
    c’est l’usage des subtils. Je ne contredits pas, pourtant que cette
    façon de dire ne soit commune à quelque Province, mais j’insiste sur
    l’opinion que j’ay qui est, Qu’il est seant &amp; necessaire a un
    sçavant, d’user du meilleur dialecte de son langage usité. On dit
    entre nous &amp; à point le Personnage, le Medecin, le
    Filosofe, &amp; non le Pierre, le Paul : si lon ne vouloit imiter
    ceux de nostre Midy, qui disent la Perneta, la Ianna. Or ça, il n’y
    a plus de difficulté d’enproposer d’autres nous sommes en train, il
    est besoin d’exercer les beaux esprits qui sont bien aises quelques
    fois de contredire pour se polir, &amp; apprendre, &amp; nottez que
    ceux qui pour quelque occasion que ce soit, voudront debatre contre
    moy, serõt profit, car afin de trouver raison ou palliation, ils
    mettront en avant de belles, doctes, rares, &amp; sages besongnes,
    au profit notable de ceux qui en oyront la lecture, ou auront
    l’intelligence. Je me souviens d’un ordinaire glissé entre tous, que
    lon a traduit le mot Sinapi, qui
    est en l’Evangile, en ce mot de monstarde, &amp; il signifie
    senevé : Il y a grand à dire de l’un à l’autre, le senevé est un
    petit grain qui est caustique, &amp; la graine de monstarde est le
    grain de raisin, par ce que monstarde se faict de monst, comme à
    Orleans le raisiné. Il est vray que souvant en cette confection de
    monst, on jette un peu de senevé pour rédre la monstarde plus
    picquante, cella a esté cause qu’en fin on a pris le senevé pour
    monstarde, mais pour cela il ne failloit pas nommer le grain de
    senevé, monstarde, par ce qu’il n’est ainsi dit qu’en la
    composition. Ce pendant que je suis sur ces belles remarques il ne
    sera possible pas desagreable de tancer un petit ces jeunes mignons
    qui se voulans delecter à bien dire, offrans leur service aux Dames,
    disent, Je suis vostre Esclave. Beau fils avisez que l’esclaue est
    lié &amp; contraint, ne fait rien qu’à coups de baston, n’a desir
    que se despestrer pour estre libre : vous me direz &amp; ne suis-je
    pas lié par mon affection ? Je le veux, mais vous n’estes pas
    employé, comme un esclave, encor qu’à vostre mine vous dictes que
    vous le voudries estre : Regardez que le serviteur franc s’addonne
    librement, l’esclave fuit, Oblige gayement sa liberté, l’esclave
    maudit sa retenue involõtaire, Tasche par tous moyens &amp; douces
    inventiõs d’honneur d’aquerir la grace de celle qu’il sert,
    l’esclave n’a que ranqueur en l’esprit, &amp; voudroit par tous
    moyens mesmes quand il iroit de la vie de celuy qui le tient,
    pouvoir eschapper, pour s’esloigner de luy à tout jamais. Et si par
    fois il fait le doux pour acquerir par finesse ce que l’autre art ne
    peut luy fournir, c’est une douce exception : Et si elle est faicte
    de sincerité de cœur, c’est signe qu’il a quelque bonté plus qu’un
    esclave, qu’il est neantmoins en despit de luy,
    contraint, &amp; desirant incessamment estre esloigné du suject qui
    le domine, &amp; vous y voudriez estre unis. A cecy je veux joindre
    une parole que j’oy dire aux jouëurs, Batisons le jeu, pour dire,
    nommons la jeu : c’est pource qu’en batisant on nomme, &amp; ils ont
    pensé avoir trouvé une belle parole : Voyla que c’est de parler sans
    science, &amp; le practiquer avec ignorãce &amp; presomption.
  
  
  
  
    De quelques remarques en
    l’ortographe, qu’il faut aviser pour bien parler.  OBJECT
    XLIX.
     
    
    OUS avons desia labouré ce champ un petit, mais pource que ç’a
    esté avec une charruë qui estoit vivement menée, je m’avise de
    repasser sur quelque seillon non assez bien cultivé, s’il y a des
    redites elles le seront pour estre mieux entenduës &amp; expliquées.
    On ne sçauroit bien entendre ce que je veux dire si on ne pose une
    remarque, c’est que nous avons trois E, en François, deux
    masculins &amp; un feminin, on les nomme ainsi par comparaison que
    le masle est plus fort que la femelle, cela estãt cogneu nous nous
    tiendrons à ces mots, car ils sont significatifs &amp; receus. L’E
    feminin est doux, &amp; cause des demies sillabes, le masculin est
    fort &amp; est ou François ou Latin, le François bien qu’il soit
    fort n’est pas si relevé que le Latin lequel est prononcé comme la
    diftongue Ay, il le faut donner par exemple, proferez Jupiter, la
    sillabe, ter, se prononce comme tair, ce qui ne se fait à aller,
    donner, aymer, &amp; tels infinis : Si vous dites, mer,
    amer, &amp; tels l’E sera Latin, &amp; le François sera nommer,
    jouër, suër : Il est vray que le Normand prononcera mer, comme le
    François, ne proferant pas mair. Avisez à cecy pour la beauté de la
    façon de proferer &amp; de rimer. Car de rimer, nommer, &amp; la mer
    ne seroit pas bon, non plus que fer, qui se prononce fair avec
    eschauffer, combien qu’un grand poëte en ayt usé, mais il estoit
    Vandosmois, le ramage l’yportoit. Comme cét E est en la derniere
    sillable, il se trouve aux moyénes. Il acheve sa besongne, on dit,
    il achaive, &amp; on ne le prononce pas en disant il a achevé la
    besongne, car l’E en la sillable che est feminin, c’est pour causer
    de la douceur, &amp; que deux si forts l’un contre l’autre eussent
    esté rudes : aux premieres sillabes aussi est souvent l’E Latin,
    comme en serviteur on prononce sairviteur, le Manceau dira
    serviteur : Ce sont des avantures de nations qui ne sont point
    vices, mais graces de païs, &amp; disgraces de bien dire : J’advise
    que le Latin a aussi nostre E, car escrivant
    Memento, on ne prononce pas Mai,
    ains mé, de mesme on dit Medicus,
    &amp; infinis autres. Il y a une petite notte que je veux faire sur
    ce que quelques Provinces, au moins parmy le vulgaire ont une
    mutation d’R en S, par la demonstration de quelque particularité on
    jugera de tout. Posons ce mot Bruleuse, ceux qui mettront pour cét
    S, une R, diront bruleure, &amp; sans y penser changeront le sens,
    car la premiere parole signifie celle qui brule, &amp; la seconde
    l’effect du feu. Il y a encor pour ce coup quelques mots qu’on ne
    dit pas tousiours bien, comme quand quelques uns prient Dieu de
    vouloir nous faire du bien, au lieu de dire : Veuille, ô Dieu,
    disant veuilles qui viét de vouloir, ils profereront veilles, qui
    vient de veiller, si je l’ay dit autre-part ce sera pour aviser le
    mõde qu’il faut tousiours veiller à nos actions. Nous avons aussi
    des frases &amp; des mots en façons de parler, qu’il convient
    observer. On dit, libre du corps, &amp; libre de corps, ils
    different un peu, car le second est plus general que l’autre ainsi
    qu’en libre de l’esprit qui est plus particulier &amp; libre
    d’esprit qui est plus general : de mesme on allegue, il ne m’en
    souvient pas, &amp; je ne m’en souviens pas, ils different aussi.
    Regardant çà &amp; là je trouve qu’on prend souvant l’y pour
    luy, &amp; l’un pour l’autre, &amp; ils different, car je luy ay
    dit, c’est à dire que c’est à luy à qui j’ay parlé : Je luy ay fait
    faire, c’est que luy mesme l’a fait, mais je l’y ay fait faire,
    c’est que je l’ay fait faire pour luy. Un homme veut aller quelque
    part, on dira, il l’y faut laisser aller, mais si son chien veut
    aller à luy, on dira, il luy faut laisser aller, il faut permettre à
    son chien d’aller à luy. Ces petites observations ouvriront
    l’esprit, ainsi qu’en ces mots, &amp; leurs semblables, autresfois
    nous craignions cettuylà, &amp; maintenant nous ne le craignons
    plus, voyez qu’un I, change le téps : comme aussi une R fera changer
    de temps : Nous mourons, est present, Nous mourrons est futur. Et en
    ce qui suit l’E fort ou foible, fait changer de signification : Le
    Capitaine nous a demandez c’est qu’il nous veut voir, puis on dira,
    il nous démãde, c’est qu’il ne nous desire plus : En la premiere
    sillable du premier l’E est feminin, en la premiere du second il est
    masculin : Mais devant que je passe outre, je diray que j’oy
    desagreablement ceux qui disent, Cette maison est bien aërée, pour
    dire ærée, de trois sillabes, &amp; ils en font quatre : Je seray
    bien ayse de remarquer encores quelques mots, pour le proffit des
    estrangers, car ceux qui le sçavèt n’y choppent pas. Nous avons une
    diftongue double, qui est ouïr, car il y a deux sons en elle
    confus, &amp; un parfaict. Considerez, pour la diftongue oy,
    Roy, &amp; Loy, vous le prononcez comme Roay, Loay, &amp; non Roé,
    Loé : Cette diftongue en autre lieu ne sera pas tant eslevée :
    Escrivez loyer elle sera prononcée loeier, comme si l’E du milieu
    estoit meslé d’un I, l’usage apprend cela, &amp; le fait distinguer.
    Il y a d’autres diftongues, comme Rien, qui est d’une sillabe, il
    est necessairement une diftongue, &amp; terrien ne l’a pas, car il
    est de trois sillables, &amp; de le faire de deux à cause des deux
    R, cela seroit rude. Il y a des derivations aussi, que lon ne fuit
    pas, comme on dit Parfaict, &amp; on profere &amp; escrit
    Perfection. Et il y a des paroles toutes à rebours, de ce qu’on
    dit : Quelqu’un dira en disnant, &amp; demandant le reschaud :
    Aportez le reschaud avec de la braise fraische, ce mot fraische
    signifie recente, ainsi qu’un œuf tout chaud, sortant de la poule
    sera dit bien frais. Il faut achever ce destroit, en considerant
    quelques-uns qui se veulent mettre sur le bien dire, &amp; sont des
    mots à faire tomber les poules du nid, quand ils se voudront
    exagerer sur une insoléce ma-– nifeste, &amp; desireront la dire
    moins injurieusemenf, ils diront : Voyla une grande indiscourtoisie.
    Ils pensoient dire indiscretion, &amp; c’eust esté assez de dire
    discourtoisie. Cecy m’a avisé de mots escrits l’un comme
    l’autre, &amp; qui ont autre prolation je n’en puis donner de
    reigle : mais bien exemple. On escrit Dague, &amp; Aiguë, la fin de
    l’un ainsi que la fin de l’autre, &amp; la derniere en dague, est
    d’une sillabe, en l’autre de deux, &amp; on dit Aigu-e. Ainsi Figue
    est de deux sillabes le mot, &amp; Ciguë escrit de mesme est de
    trois, &amp; est prononce Cigu-ë. Puis qu’on espluche bien les
    autres langages, pourquoy non n’esplucherons nous le nostre ? qui
    peut estre aussi trionfant que les estrangers : On escrit en luy les
    vies des plus grands Roys qui furent jamais, Les sciences y sont
    inserées, la Theologie y reluit &amp; &amp; les requestes qu’on
    faict à Dieu y sont tant bien couchées que quand il n’auroit que
    cela, il merite d’estre le Monarque de tous les Dialectes : si
    quelqu’un resiste à cette verité, qu’il nous monstre une meilleure
    langue, par le moyen de laquelle nous puissions nous enrichir, nous
    rendre plus sçavans, &amp; plus gens de bien, &amp; il aura le
    prix.
     
  
  
    Des suppositions
    diaboliques. De la Tignée. 
    OBJECT L.
     
    
    ’EST une estrãge opinion que celle qu’on a des Daymons,
    Esprits &amp; Diables : Car il y en a qui fondez sur ce qu’ils
    opinèt en font des discours, comme s’ils n’avoient jamais faict
    autre que les frequenter : Et puis tiennent à vray ce qu’ils en
    estiment Quant &amp; moy, cõme je l’ay protesté, je n’en admets que
    ce que l’Escriture saincte nous en enseigne : Et là dessus ne
    faisant distinction autre des Anges que bons &amp; mauvais, je diray
    que le mauvais qui a esté dit Diable, &amp; Satan, continuë en ses
    tromperies que souvent il fait passer pour veritables és entendemens
    de ceux ausquels il les fournit : Surquoy je m’avise d’une
    gentillesse que je vis faire plusieurs fois à un berger que le
    vulgaire ignare estimoit sorcier, à cause d’une infinité de
    subtilitez qu’il sçavoit, je me suis plains de cette folle opinion
    en la Pucelle d’Orleans. La mesme practique de ce berger me fut
    remise en memoire, l’ayant veuë reïterer en quelques bonnes maisons,
    où les dames sçavent de la Medecine : Souvent les mains demangent
    fort à cause de petits cirons &amp; tignes qui s’y nourrissent de
    causent ce prurit. Pour les faire choir on prenoit de la grene de
    cette herbe, que pour l’amour de cela ils nõment tignée, c’est la
    hanebane, ou jusquiame, qui a des petits godets pleins de petits
    grains on en en usoit de cette façon : Ayant des charbons allumez en
    un reschaud, &amp; tout aupres un bassin plein d’eau, on jettoit
    cette grene sur le feu, &amp; on mettoit les mains à la fumée, puis
    apres que lon les avoit tenuës assez à cette fumée, on les trempoit
    en l’eau froide, &amp; incontinent paroissoient en la superficie de
    l’eau une infinité de vermisseaux, &amp; disoit-on affirmativement
    que ces vers estoyent les tignes qui estoyent sorties de la peau.
    Quand j’eu bien consideré cét effect, &amp; veu de prés les mains où
    n’y avoit aucune apparence que cela fut advenu, je fis tant que je
    descouvris la finesse, &amp; jugeay que quelque malin esprit avoit
    enseigné cela à quelques uns, pour les abuser, car le bon ne trompe
    jamais, &amp; je descouvris ainsi le faict. je pris une petite piece
    de bois, que je mis à cette fumee de jusquiame, puis je la trempay
    en l’eau, &amp; il en sortit aussi des vers tout de mesme que
    l’autre fois : j’y presenté aussi une pantoufle, une piece de
    fer, &amp; plusieurs autres choses qui toutes en fin rendoyent mesme
    effect, car y ayant mis ma main où je ne sentois aucune incommodité,
    je vis qu’il en sortit autant que de celle de ceux qui estoyent
    tourmentez de démangeaison, ie pris resolution que cecy estoit une
    imposture, &amp; cependant je conclus que ces grains estans en fumée
    il y avoit en icelle une humeur crasse, preste à se congeler, qui se
    geloit à la froideur de l’eau, &amp; qu’ainsi il sembloit que ce
    fussent tignes. Si on examinoit tout, je croy que l’on appercevroit
    beaucoup d’erreurs, desquelles on se paist, s’y plaisant à cause
    qu’elles viennent des anciens qui souvent ont usé de tels artifices,
    pour tirer les autres en admiration, &amp; soliciter les cœurs a
    suivre leurs inventions. Je me suis desia assez debatu de cette
    façon de faire, &amp; me moque encor de la folle croyance de ceux
    qui disent cela est escrit, il est donc vray. Pauvre sorte d’esprits
    malades, il ne faut pas tout croire ce qui est escrit, t, mais la
    verité : Car à quoy faire faut-il croire ce dont nous pouvons
    esplucher la cause, &amp; nous est permis d’invuentorier les
    secrets &amp; proprietez, pour nous rendre sçavans ? Lisons les
    livres, pour apprendre, &amp; voyons par demonstration ce qui faut
    qu’il soit demonstré : car à cela nous est donné congé de nous
    enquerir, comme il nous est commandé de croire ce qui gist en
    foy, &amp; n’est demonstré qu’aux ames bien-heureuses qui jouïssent
    en la presence de Dieu des fruicts de leur Foy &amp; humilité.
     
  
  
    De l’honneste complaisance. est
    mal seant de faire son mestier à Table.  OBJECT LI.
     
    
    E me veux un peu vanter, toutes choses ont leur temps, je suis
    venu à ce terme, que je me veux un peu relever sur quelque pointe
    pour m’en glorifier. Je me vante donc, &amp; de quoy ? d’une juste
    complaisance, qui a sa racine dans mon cœur qui faict que ie trouve
    bon tout ce que chacun approuve &amp; veut eslire pour soy, en forme
    de souverain bien. Non point qu’en l’estimant bien pour luy, je le
    trouve bon, entant que l’affaire est considerée ; Pour exemple, je
    voy un beau jeune homme galant, bien apparenté, riche, &amp;
    notable, lequel ayant quelque changement en l’esprit, vient à
    oublier sa premiere condition qui ne luy plaist plus, &amp; passant
    en une opinion qu’il pense plus avantageuse pour son parfaict
    contentement, se retire des cõ-pagnies, oublie
    grandeurs &amp; commoditez, &amp; parachevant son dessein se jette
    en la solitude, on se retire en compagnie, où lon observe une façon
    de vivre toute autre, voire mesme repugnante à sa premiere, à
    l’appetit de ses sens exterieurs, &amp; à ce que le monde
    fuit &amp; embrasse ordinairement. Cela est-il faict, je le trouve
    bon pour luy, car il n’avoit pas d’autre cognoissance pour obtenir
    sa felicité que par ce moyen, je le veux en cela gratiffier pour
    l’asseurer en son plaisir : dautant qu’il le pose à ce
    terme-là, &amp; je luy concede, &amp; ainsi je luy fay plaisir sans
    qu’il me couste rien : Que si j’allois m’en mocquer, le despriser,
    ou vituperer, je ne ferois rien pour moy, &amp; si je le fascherois
    sans qu’il m’en eut donné occasion, &amp; qu’ay-je que faire de luy
    donner de l’ennuy ? car puis que cela m’est indifferent j’ayme mieux
    l’applaudir pour le resiouïr, que le blasmer pour le contrister,
    encor que mesme j’eusse en dedain, &amp; mespris, ce qu’il a faict,
    non à cause qu’il l’a faict, mais pource que ce seroit une chose qui
    me desplairoit, &amp; n’approuverois pour moy aucunement : Ce que je
    prise en autruy pour cét autre-là, n’est pas à cause qu’il cadre à
    mon oppinion, ains à la sienne : Quelqu’un me dira, En cette
    complaisance vous approuveriez un voleur pour ce qu’il se delecte au
    mal qu’il faict : Tout beau gardez de tõber en ce precipice. Il y a
    bien à dire entre ceux cy, &amp; autant que du jour à la nuict. Le
    voleur quel qu’il soit sçait bien qu’il fait mal, encor qu’il y
    prenne plaisir, il juge qu’il peche contre soy mesme, &amp; son
    prochain : Et soit qu’il suyve son inclination, ou l’induction
    d’autre pour par ce moyen s’accommoder, il cognoist assez qu’il
    contrevient aux loix, &amp; pource il se cache, n’a point l’ame en
    repos, est tousiours en inquietude, &amp; je voudrois pouvoir à un
    tel parler librement pour le conseiller de quitter cette mauvaise
    condition. Mais celuy qui sans faire tort à personne va suivant son
    dessein, qui n’outrage aucun, n’a point de repugnance en sa
    conscience pour son entreprise, laquelle il presume poursuivre, se
    posant pour but en cela son salut, &amp; l’honneur de Dieu :
    Cettuy-là est loüable, il n’y a point d’inconvenient d’approuver en
    luy pour luy cette eslection de vie, parquoy je la trouve bonne
    ainsi, encor que pour moy je la rejette, pour autant que ce n’est
    pas ma convenance : Et combien que je sois de cette bonne humeur, ne
    desirant point troubler le repos d’autruy, si ay-je comme en haine
    une sorte de personnes, nõ que je haye cettuy-cy ou cettuy-là
    particulierement, mais à l’instant du faict je deprise &amp; hay
    tout ensemble, pour ce temps-là, &amp; la personne &amp; l’actiõ,
    bien que devant ou apres je sois peut estre son amy ou intime, ou le
    suis ou le seray. Cette action qui m’est avis qui est à
    despriser &amp; qui me fasche, est quand je voy quelqu’un qui faict
    son mestier à table. N’en desplaise à Messieurs les Doctes, je
    trouve que cela n’est aucunement seant : J’ay veu des Docteurs
    excellens qui prescheront à table, &amp; plusieurs qui
    s’entremettrõt de ce qu’ils ne sçavét point, &amp; s’ingerét pour en
    dire. Je vous prie si un cordonnier disnoit avec vous, &amp; que
    prenant son repas il voulut, estans assis entre deux Docteurs, faire
    l’exercice de son mestier, il faudroit luy quitter la place, il vous
    lanceroit tant de coups de coude, qu’il vous carteroit bien. Voyla :
    Certainement toutes choses ont leur temps, &amp; vous me pardõnerez
    Messieurs les entendus, s’il m’est avis que ceux qui veulent le
    practiquer autrement, le sont plus par ostentation que de grace,
    &amp; encor cela est mal à propos, car bié difficilement peut on en
    cét endroit achever à bon escient un bel argument. Si dauãture ce
    n’est quelqu’un de grãd respect qui l’ait entrepris, &amp; qu’on
    vueiile ouyr pour luy deferer en le flattãt, ou luy estant deu. Il
    convient à table mettre en avant des sujects non trop serieux, mais
    joyeux, &amp; toutesfois qui tendent à edificatiõ, propos
    salubres &amp; salutaires, sans s’enfoncer cõme en disputes, où lon
    est assis sur le bãc pour en dire. Considerés qu’aux disputes on
    dõne quelques confitures au soustenant, on ne luy met pas la table
    que lors que c’est faict, &amp; puis on va faire bonne chere, on ne
    dispute plus, on n’ameine pas de quolibetrie, on parle du bon vin,
    on remercie Dieu qui nous l’a dõné, &amp; en usant sobrement on use
    de ce petit espace de temps, que Dieu nous concede pour nous
    resiouïr en le benissant &amp; loüant, faisons ainsi convenir les
    actions analogiquement, &amp; il y aura de la grace : Adoncques
    estans à table on pourra jetter de belles récontres, &amp; puis
    apres faire ce qui s’offrira ; Ayant ouy ce propos vous me direz
    paravanture que je m’estonne de peu de chose, que bien petit de cas
    me scandalize, &amp; que je me formalise de peu. Il est vray puis
    qu’il vous plaist aussi suis-je aysé à remettre : Et pleut à Dieu
    que nous eussiõs le cœur autant enclin à l’amitié qui la hayne, à la
    paix qu’à la guerre, &amp; qu’il ny eut point de suject de courroux
    plus pleignans que cettuy-cy, Cela seroit si les hommes estoyent
    sages, &amp; n’estoyent point furieusement amoureux un chaqu’un de
    soy-mesme. Je diray en pensant, &amp; ma pésée n’est point vaine, ny
    hors de grace en cét endroit, que ce qui devroit attirer &amp; lier
    les cœurs est ce qui les altere &amp; debande : Quelquesfois si deux
    amis, tres-amis avancent (estãs. à table) quelque propos sur un
    sujet de rencontre, &amp; que du commencement il y ayt quelque
    petite difference sur ce quils diront, tellemét qu’ils ne consentent
    pas bien ensemble, au lieu de tacher à se resoudre amiablemét pour
    s’instruire, &amp; s’entr’aymer davantage, on s’aigrira &amp; on
    debattra malignement, &amp; durant ces pointes il y aura un mauvais
    venin qui affligera l’un &amp; l’autre. Cecy n’avient pas tousiours,
    mais souvent, &amp; plustost en telle compagnie qu’autrepart, la
    raison est que lon sort de l’occasion pour laquelle on est assemblé,
    on s’esmeut possible en s’es-jouïssant &amp; puis on n’a plus
    d’egard qu’à soy-mesme, &amp; ainsi nous pensons de nous comme si
    nous estions petits Dieux, nons voulons de mesme que si nous estions
    parfaits, &amp; cuidons tout sçavoir ce que nostre imagination nous
    suggere. Pour obvier à ces inconveniens, faut selon le lieu, les
    temps, &amp; les affaires se conduire, embrasser le moyen de la
    societé, vivre modestement, ne presumant rien de soy que
    honnestement, &amp; avec temperance, tousiours prest à apprédre de
    tout le monde : Et à fin de ne point faillir prédre garde à la fin
    avant que commencer, taschant de vouloir autant ou plus faire que
    chaqu’un des autres jouïsse de son contentemét que nous mesmes du
    nostre : Par ainsi en quelque endroit que no’ nous trouvions nous
    ferons bien, &amp; sur tout à table où la modestie est grandement
    requise, pour la paix de l’ame, la sobrieté pour le bien du corps,
    le sens posé pour l’aise de la personne, la patience pour le
    contentemét de tous, &amp; la resiouïssance pour la commune
    utilité : Car qu’allons nous faire en cét endroit, que nous donner
    le peu de recreation que Dieu nous y permet ? allons y donc gayement
    soyons y allegrement, &amp; en sortons avec liesse, tousiours prests
    de rendre graces à celuy qui nous fournit de tant de bonnes
    commoditez. Quelqu’un pour debatre joyeusement dira, que les anciens
    faisoyent des bãquets où se trouvoyét les Sages : Ne le croyez pas
    amy, &amp; que durant les boiveries, qui leurs estoyent cõmunes, ils
    missent en avant des sujects qui veulent des personnes bien sobres :
    Ces banquets estoyent banquets d’esprits, lesquels achevez on venoit
    aux convives naturels. Je veux icy parler avec beaucoup de
    reverence ; Le Mõde prend un singulier bien à la rencontre de la
    bonne chere, c’est ce qui attire le peuple : Nostre Seigneur
    Jesus-Christ voulant deraciner cette trop grande avidité a pris
    occasion plusieurs fois de repaistre les peuples &amp; les
    Apostres, &amp; puis de les enseigner : Mais ces desseins sont bié
    hors de nos esprits, ils n’appartiennent qu’à luy seul, il est vray
    que nous le devons imiter en ce que nous pouvons, &amp; mesmes en
    prenant nos repas, &amp; cette imitation sera, que tout ce que nous
    ferons, nous le faisons à sa gloire qui est nostre fin principale,
    achevant en ce bon propos nous imitons les gens de bien qui rendent
    graces à Dieu de ses bien-faicts.
  
  
  
  
    Avis touchant quelque erreur qui
    est commis en la Medecine.  OBJECT LII.
     
    
    N des plus grands &amp; nuisibles abus, est un qui est commis en
    la Medecine, &amp; dont plusieurs rédront conte devant DIEU : Car ce
    n’est pas un jeu de galanterie, de se dõner licence de s’esbatre sur
    la peau des personnes, pour ruiner le temple du sainct Esprit. Il
    convient faire la Medecine avec une grande crainte de Dieu, en
    pureté de conscience, accompagnez de tous effects de pieté, de
    doctrine &amp; de manifeste, &amp; approuvée experience en bien,
    prise de ceux ausquels Dieu a donné l’intel¬-ligence des secrets de
    Nature. L’abus dont je notte l’accident est nottable, &amp; procede
    de l’orgueilleuse presomptiõ &amp; avarice d’aucuns exerçans la
    medecine lesquels ignoroient par mespris beaucoup de choses qu’ils
    devroyent sçavoir. Je ne parle icy ny par haine ny par envie, car
    j’ay tant de contentement en mon cœur pour les graces que Dieu me
    faict, par les joyes qu’a mon esprit des belles rencõtres que je
    fay, espluchant les secrets de nature, que je ne daignerois penser à
    hair personne ou vouloir mal à un autre : Et suis tant resolu à ce
    que je suis, que je n’ay pas le loisir de m’aviser d’avoir envie sur
    qui que ce soit. En cette simplicité de cœur, Je voy &amp; remarque
    beaucoup de choses qui vont mal : Un Malade enuoyra querir un
    Medecin qui vistemét le viendra voir, non pource qu’il vueille ou
    desire faire son devoir, mais pour avoir la poignée
    honorable, &amp; bien il est raisonnable, car il faut que chaqu’un
    vive, &amp; malheureux sont ceux qui veulent avoir le labeur &amp;
    la peine d’autruy pour neant, ce n’est pas où je m’aheurte, car il y
    a en la troupe des sages Medecins des ames
    liberales &amp; charitables ; Je, traicte icy de celuy qui se dit
    Mededecin pour ce qu’il a fait dignement son cours, sçait bien
    disputer, deduire un poinct douteux de l’art, dilater les raisons
    fondées sur la vraye cognoissance, &amp; maximes certaines de la
    science : Mais est presomptueux &amp; dedaigneux d’apprendre la
    practique, tenant tellement sa gravité qu’il auroit honte qu’un
    sçavant Apotycaire l’instruisit. Croyez moy que les sages
    Apotycaires remarquent les actions des bõs
    Medecins, &amp; retiennent ce qu’ils ordonnent, dont apres ils font
    bien estat &amp; se façonnent heureusement à la practique qu’ils se
    tendent si commune qu’ils sçavent presque bien faire ce qu’il faut
    sans Medecin. J’entens bien qu’ils soient tels, mais je desire avec
    leur bõne gra ce qu’ils ne mesprisent pas le Medecin qui void
    davantage : Il est bien vray que quoy que ce soit le plus qu’il y a
    en cét art est la bonté des remedes, &amp; l’application d’iceux
    deuëment faite, à cette cause je voudrois que le Medecin
    s’assavãtist avec l’Apotycaire, qui aussi s’exerceroit avec luy en
    communiquant doucement avec l’observation du devoir &amp; de la
    courtoisie. Si cecy estoit je serois hors d’interests pour ma
    dispute qui cesseroit, mais n’estant pas, pour autant que quelque
    Medecin pensera que ce soit s’abaisser que familiariser avec
    l’Apotycaire : Et l’Apotycaire qui verra quelque incongruité
    manifeste au Medecin, le desprisera tacitement. De là vient que le
    docteur ayant interrogé le patient fera l’ordonnance qui sera mise
    és mains du farmacien, qui la lira sans faire semblant autre que de
    faire ce qui est prescrit : Il adviendra paravanture que cette
    ordonnance viendra és mains d’un ouvrier presomptueux, qui
    impudemment en derriere se moquera du Docteur qui aura failly és
    doses, ou à la consideration de la maladie, &amp; corrigera
    orgueilleusement la recette. S’il advient que le Medecin le sçache,
    voila une querelle &amp; une honte : Mais si l’Apotycaire est de
    douce nature &amp; sçavant, il aura pitié du pauvre ordonnant qui
    est docte és livres, &amp; non en practique, &amp; de luy-mesme sans
    blesser l’honneur du maistre, fera si bien qu’il dõnera au patient
    ce qu’il luy faut &amp; à propos par raison ; car il aura ouy ce que
    le Medecin a jugé, &amp; voyant que son ordonnance ne quadrera pas,
    la reformera. Le medicament ayant fait son devoir &amp; ayant
    reüssi, cela sera au bien du patient, mais à l’interest de
    plusieurs : dautant que le Medecin pensant que son ordonnance ait
    fait telle operation, pour tel mal s’en resouviendra, ou s’il fait
    un livre l’y mettra, si que plusieurs seront trompez par la bonne
    faute de l’ouvrier, &amp; par l’erreur du docteur. Et il adviendra
    aussi que semblable ordonnance viendra en la main d’un farmacien, ou
    craintif, ou trop respectueux, ou addonné à ce Medecin, &amp;
    l’executant à la lettre offencera le malade, &amp; puis on dira que
    nature aura failly. Or je diray que pour obvier à ces maux il est
    besoin que le Medecin frequente l’Apotycaire &amp; que l’Apotycaire
    sçache doucement declarer &amp; avec honneur au Medecin ce qu’il en
    pensera, car tant l’Apotycaire que le Chirurgien doivent estre admis
    au conseil, pour bien faire, par ce que souvent ils sçavét plus des
    habitudes des patiés que les Medecins, qui ne font
    qu’entrer &amp; sortir, &amp; les autres, &amp; sur tout
    l’Apotycaire y est plus longuement. Mesmes si le Medecin sçavoit
    tout faire &amp; les autres aussi, ce seroit une belle chose,
    &amp; ce pendant chacun exerceroit ce à quoy il seroit le plus
    propre ; la comparaison de cecy peut estre prise de la justice, Le
    Conseiller, l’Advocat, &amp; le Procureur, doivent tous entendre
    l’estat de judicature, pour chacun faire son devoir en son rang,
    ainsi est-il de ceux qui font la medecine : Ce sera grande loüãge à
    tous s’ils sçavent ce que les deux autres sçavent bien : Et pour ce
    il faut que l’Apotycaire entretienne le Medecin avec douceur, luy
    disant simplement ce qu’il pense comme Apotycaire
    sage &amp; sçavant, car par ce moyen il le peut beaucoup esclaicir :
    Aussi le Medecin escoutera l’Apotycaire avec honneur, afin
    qu’honnorablement il se corrige s’il a failly, ou prenant garde au
    bon advis il face bien : Ce que je deduicts icy de l’Apotycaire je
    l’envoye aussi au Chirurgien, &amp; certainement on se devroit tous
    entendre sans gloire, ou envie, &amp; les malades auroiét du
    soulagemét, &amp; de faict si on se prevenoit par honneur tout iroit
    bien. Ne pensez pas messieurs les plus doctes que vous n’ayez esté
    censurez par les Apotycaires, &amp; vous n’en avez rien sceu pour ce
    qu’on vous respectre, &amp; souvent on vous a fait de bons coups que
    vous n’avez pas cognus, &amp; les Apotycaires faisoient leur
    devoir : Je ne parle que de ce que j’ay veu par tout où j’ay esté.
    Avisez tous à cecy pour en saine conscience faire bien
    &amp; seurement au profit des humains, &amp; à la gloire de
    Dieu.
    
    
  
  
    De combien on croist tous les
    ans.  OBJECT LIII.
     
    
    Epésant quelques fois à part moy, je voy que no’ croissons
    jusques à certain âge, &amp; defaict aucús cessent de croistre à
    vingt deux ans, &amp; autres passét jusques à vingt cinq, il y en a
    aussi qui croissent estant plus advancez d’âge. Mais l’ordinaire est
    de demeurer au terme de vingt-cinq ans. Considerant que cela advient
    imperceptiblement à nous, je me mets en fantaisie de conjecturer de
    combien on pourroit croistre par an. J’estime que depuis la
    naissance comme aucuns l’ont observé, on croist jusques à trois ans
    d’une autre sorte, que depuis trois ans jusques à vingt-cinq je
    suppose que le croissant demeure en egale santé, &amp; pareille
    nourriture, autrement nous aurions bié des affaires : Il n’y a
    qu’une ligne droicte qui est cette-cy, les autres sont courbes qui
    sont en nõbre infiny. J’apose donc ce poinct, car la maladie, les
    ennuys, changement de vivres, prisons, voyages, &amp; tels excez
    corrompent la suite de nature, mesmes nous avõs veu des personnes
    apres une grãde maladie croistre beaucoup, s’allongeant fort
    vistement en peu de temps, &amp; y employant ce qu’une grande
    longueur requeroit : mais ce sont advantures non communes. Posons
    une legitime creuë à laquelle on prendra pied pour les autres,
    donnons à la moyenne grandeur selon laquelle on n’est dit ny grand
    ny petit, laquelle est de cinq pieds quatre pouces. Il est
    evident &amp; recognu par plusieurs observations qu’à trois ans on
    est à la moitié de la creuë où lon doit terminer, tellement qu’à cét
    âge on auroit cru jusques à la longueur de deux pieds &amp; huict
    pouces. Or de vingt-cinq il faut oster trois, il restera vingt-deux,
    tellement qu’en vingt-deux ans on croistra de deux pieds &amp; huict
    pouces, par ainsi chaque année on avancera en creuë, croissant
    egalement de la hauteur d’un pouce, &amp; de cinq onziesmes parties
    d’un pouce, qui sont cinq lignes &amp; l’onziesme partie d’une
    ligne : Ceux qui deuront estre plus grãds ou moins croistront selon
    cette proportion. Et bien voila une curiosité inutile ! possible que
    non, car si nous y pensions nous mediterions pour avancer d’autant
    en proportion nos ames vers Dieu, pour y croistre en perfectiõ de
    vie saincte, pour profiter à nos prochains, par bons
    exemples, &amp; rendre grace à Dieu qui nous laisse
    croistre, &amp; donne loisir de penser en luy, au prix que nostre
    corps s’approche du Ciel qui attend nostre ame.
    
    
  
  
    Des fautes que commettent les
    habiles gens. Les parfaicts sont aux Cieux.  OBJECT
    LIIII.
     
    
    E tout téps il y a eu, &amp; encores aujourd’hui on sçait qu’il y
    a des esprits qui se presument plus reculez du commun que d’autres,
    lesquels il mesprisent, &amp; ces superbes là sont le plus souvent
    si peu advisez qu’ils tombent és mesmes erreurs qu’ils croyent que
    sont enfoncez ceux lesquels ils blasment dedaigneusemét. Il y en a
    qui tiennent que d’alleguer le Latin devant les femmes en devis
    familiers, est une mal-seance &amp; acte d’escholief encor
    nyais, &amp; de jeunes qui ne sçavent pas leur court, ou de tristes
    Magisters qui commencent à venir, &amp; ont estime d’eux-mesmes,
    &amp; sont tellement opiniastrez à une sotte coustume, qu’ils n’ont
    pas encor les yeux assez ouverts pour discerner ce que nous disons
    sottise, mesme és plus habiles hommes. Je veux vous monstrer la
    verité de mon dire, &amp; que bien souvent les doctes sont
    extremement sots, sauf leur reverence, car ce n’est pas vice de
    l’estre, si ce n’est par malice, par ce que sot est celuy qui est
    comme un oyseau qui sort du nid &amp; est dit nyais, estre sot est
    estre rude &amp; non poly, au prix de ce qui est au lieu où lon se
    récontre, &amp; les personnes de la sont apprises, &amp; agalanties.
    Je ne l’entéds qu’ainsi afin qu’on ne s’en fasche pas. Or donques
    proposons nous le premier des sçavans qui n’a bougé des escholes, où
    toute sa vie il s’est alembiqué l’esprit sur les livres. Ce sage, ce
    discret, ce prudent, menez-le à la Cour parmy les Dames &amp; les
    Gentils-hommes, qui ont un ær de gentillesse tout autre que la
    contenance de college, &amp; puis considerez ce personnage
    honorable, &amp; vous le remarquerez, ou une idole si la honte le
    fait tirer à part &amp; tenir coy, ou le jugerez s’il veut parler ou
    s’avancer estre tant sot, que tout le monde en sera enfantosmé.
    J’excuse tel homme &amp; ses semblables, je les laisse là : Mais
    j’en veux à ceux qui font les habiles, &amp; cependant en leurs
    escrits chevillent du Latin, &amp; du Grec, &amp; de belles
    fantaisies &amp; allegations, qu’ils ne devroient pas seulement
    penser d’employer en tels endroicts, ayant miserablement deschiré
    les pauvres pedagogues, &amp; ils les immittét avec
    vehemence, &amp; deschet de la galantise de leur ame. A cause de
    quoy escrivons nous en nostre langue que pour nos compatriotes ? Si
    nous sommes doctes, &amp; que nous voulions escrire aux doctes en
    Grec &amp; en Latin, il est permis. Mais si nous voulons honorer
    nostre langage pourquoy le chevillerons nous de gueuseries, &amp; de
    lambeaux que lon va tirer dans les auteurs estrangers, à quelle
    raison marqueterons nous nostre beau parler d’esclats de langage
    different ? Il est vray que quelques fois il est necessaire
    d’admettre quelques paroles du Grec ou du Latin quãd on cõfere pour
    l’intelligence de certains mots, ou actions, comme il nous a esté
    bon de faire, mais de coucher des textes que lon peut mettre en sa
    langue, avec autãt de grace qu’en celle qu’ils sont escrits, cela
    n’est pas beau, &amp; seroit plus seant de les coucher au langage
    qu’on escrit : Mais on me dira cela est d’un tel ou autre
    auteur, &amp; puis c’est tout un, il l’a pris d’un autre, vous
    l’avez pris de luy, vous le vous adaptez &amp; vous le donnez aux
    autres, qu’importe que de vostre honneur, vous donnez l’aumosne à un
    pauvre de l’argent que vous avez eu d’un autre, ou qui vous a payé,
    ou a achepté de vous, n’est-ce point tousiours le vostre que vous
    baillez ? Partant ce que lon trouve de bon és autres, il le faut
    faire sien, &amp; le faisant voir tel vous ediFiez plus que si vous
    le mettiez au langage dont a usé le Poëte ou l’Orateur où vous
    l’avez pris, ceux qui aleguent à nud veulent faire les grands
    liseurs, les sçavans, les doctes, &amp; en fin que sont-ils, ils
    sont tels que ceux qu’ils ont deprisez, ou bien ont l’ame
    laquaisine, ils portent l’espée de leur maistre &amp; le livre de
    leur Seigneur. Mais ce n’est pas tout, car les galãs qui ne sçavét
    ni Grec ny Latin, &amp; encor moins d’Hebreu venans à lire és
    œuvres, de ces doctes renommez &amp; trouvãts quelque sujet
    delectable y lisent &amp; puis rencontrent du langage qu’ils
    n’entendent point, à lors ils donnent au diable la beste qui est
    cause de leur trouble. Or ça, pour la difficulté où nous estions, si
    ie prends d’un auteur quelque belle sentence, &amp; sans l’alleguer
    ou le dicter, je dis ce qu’il a voulu dire, qu’importe ? aurai-je
    moins de gloire ? Je seray tout ainsi qu’un bon tailleur qui fera un
    habit à la Françoise, &amp; l’estofe sera d’Espaigne, ou de Turquie
    ou d’autre part. Il ne laissera pas d’estre loüé &amp; estimé bon
    maistre, ainsi faut-il faire profit de ce qu’on lit, &amp; se
    l’adapter, c’est un bon larcin, mais il le faut employer
    galamment &amp; de bonne grace. De ceux dont je me plains il y en a
    qui proposent le texte entier d’un auteur estrãge, &amp; ne disent
    point quel il est, je dis qu’ils sont encor plus pedans ; pardon si
    je le dy, leur insolence en est cause, il ne faut point estre
    bigarré &amp; c’est ce qui m’indigne, car il y a de ceux qui
    pratiquent ainsi, &amp; blasmét ceux qui en sont ordinaire : mais
    que pensons nous faire il n’en sera ne plus ne moins pour cela que
    je diray, aussi je ne m’en rõps gueres la teste, ce m’est tout un,
    je me suis degoisé pour flestir l’honneur des audacieux, &amp; puis
    nous faillons tous, tellement que je conclus que les parfaicts sont
    aux Cieux, où il n’y a qu’une lãgue, qu’une vision, qu’un
    contentement. En conscience je ne sçay si je suis trop critique : Il
    faut que je face comme les bons anciens qui ont excusé ceux qui
    faisoient du mieux qu’ils pouvoient, &amp; à la verité leur charité
    paroist, en ce que ces bons &amp; faciles esprits trouvans des
    fautes és œuvres de gens de si grande notte, comme nous l’avons
    remarqué, les ont nommées figures, lesquelles ils ont faict passer
    en authoritez desquelles le lustre est beau, quand on s’en aide pour
    trebucher de bonne grace, &amp; de mesme on a faict que les erreurs
    des Theologiens ont esté mis au rang des mysteres, ce qui s’est fait
    par gens qui avoient le cœur addonné à ces bons premiers, qu’ils ne
    vouloient point dedire, mais tousiours admirer &amp; reverer avec
    ignorance, &amp; bonté de cœur. Voila une belle &amp; humaine
    courtoisie, meritant remuneration notable, car elle nous invite à
    supporter les uns les autres, &amp; nõ à nous entremordre, comme on
    faict maintenant que chacun se veut mesler de reprendre. Mais pour
    bien faire laissons courir les plus hastez, ne reprenons rien
    aigrement, car c’est outrager &amp; gourmander que le faire, mais
    advisons de conferer en douceur, pour s’endoctriner, &amp; reveiller
    les esprits, c’est ce que je pretends pour moy en tout, &amp; que je
    veux observer, &amp; vous en advertis afin qu’illuminez les uns par
    les autres nous descouvrions ce qui est parfaict pour en jouyr si
    nous pouvons.
     
  
  
    Du Pelican.  OBJECT
    LV.
     
    
    E commun parlant du Pelican, dit qu’il se tue pour repaistre ses
    petits : Mais pour bien dire il faut alleguer qu’il tire son pur
    sang, pour la vie des siens. Cette consideration est
    notable, &amp; bien qu’il ne se tue point, si fait-il un acte pieux.
    Non il ne se tue pas, sa charongne feroit perir ses petits qui ne la
    mangeroient point, quand mesmes ils seroient charrongniers, car il y
    en auroit trop, &amp; puis il a tant bõ soin pour ses enfans, qu’il
    les veut conserver, &amp; s’il mouroit ils periroient ; il desire se
    conserver pour eux : Il est vray qu’il s’ouvre &amp; faict par la
    solution de continuité qu’il practique en son corps, que le sang en
    jallit, &amp; ainsi il fait sortir le siege de son ame, pour sauver
    les siens. Mais sçachons ce qui en est. Le malin serpent qui hait ce
    bon oiseau tout aimable, simple, juste &amp; charitable, ce traistre
    qui va glissant en signe de sa malediction, descouvrant que la mere
    est absente va assaillir les petits qu’il veut tuer, &amp; il n’a
    pas la force de les offencer, dautant qu’ils ont plumes &amp; bec
    pour resister à l’effort de la male belle, car les parens ne
    laissent point leurs petits qu’ils ne soiét armez par cela que
    nature leur a enseigné d’ainsi faire. Le maudit qui sçait par
    espreuve presente, qu’il ne peut offencer cét ære, &amp; toutesfois
    le veut destruire, puis qu’il y a eu entrée, laquelle luy eust esté
    interdite si les grands y eussent esté, &amp; a une revelation
    d’instinct que son venin peut faire mourir cette race, la surprenant
    peu à peu par sa mauvaise &amp; pestifere odeur, se degosille autour
    de ces petits, &amp; y vomit toute sa poison plus maligne, puis se
    retire. En apres la mere ou le pere venant à ces
    pauvrets, &amp; cognoissant par l’odeur que desia ils sont menacez
    de perir par telle infection qui les meneroit à la mort, estant
    inspiré par le genie de nature, ouvre une petite pellicule qui est
    devant son estomach, laquelle est pleine d’un sang subtil, qui apres
    en distille sur ses bien-aimez, dont les arrousant les exempte du
    prochain trespas, &amp; abbat l’effort du venin qui par la vertu
    Bezoardique de ce sang subtil, est amoussi &amp; aneãcy, les petits
    qui le reçoivent avidement le trouvent recrez, &amp; redeviennent
    habiles à vivre. On peut tirer de cecy un notable emblesme, se
    mettant à contempler les œuvres de Dieu qui est admirable és secrets
    de Nature qui sont ses œuvres.
  
  
  
  
    La fin de ce qu’on escrit.
    Interpretattion des Enigmes qui sont en la 3. Eglogue de
    Virgile.  OBJECT LVI.
     
    
    E suis obstiné contre les doctes, mon humeur à ce moment est
    justement aigrie pour debatre avec les sçavans ou leur dire de
    petites gentillesses lesquelles j’ay remarquées en ceux qui
    commentent les autheurs ou les traduisen t : ça il faut faire un peu
    le céseur. Je ne me delecte pourtant pas à examiner les œuvres
    d’autruy, ny alleguer les autheurs. Il n’y a que l’Escriture saincte
    que je revere, pour tout autre livre je ne daignerois faire cas de
    l’antheur pour n’estre cõme ceux qui sont les laquais ou serfs des
    premiers escrivains : Toutesfois maintenant que je me suis un peu
    rapaisé du depit que j’ay eu, que les François n’inventoient point,
    mais alloient caymander les inventions des autres, J’ay adoucy ma
    severité pour gratifier un bel autheur &amp; donner quelques touches
    à certains personnages, seulement par plaisir, &amp; sans invective,
    ains avec une douceur qui nous causera de la delectation. Mais
    nottez que je veux dire selon la liberté que je me suis acquise. Une
    des vanitez du monde est l’occupation des entenduz, Les gens de
    lettres m’excuserõt s’il leur plaist, pource que je les laisse en
    leur plaisir, s’ils y peuvent durer, &amp; je m’esgaye au mien. Mais
    que ne vay-je jouër à la paume, ou me proumener ou faire une belle
    demostration de mathematique, ou autre exercice, ou deviser avec les
    Dames ? Il faut que je faute ce baston, il est ainsi ordonné, mon
    genie me dicte ce que j’escris. Voila, on ne peut resister aux
    puissances superieures. Voire mais dira quelqu’un ce que tu en
    faicts, est pour t’immortaliser, c’est pour en avoir de la loüãge :
    O pauvretie t’asseure que je veux bié que tu sçache q j’aymerois
    mieux vivre vingt ans avec l’amour de mon Dieu, &amp; mon
    particulier contentement asseuré qu’il ne me fust point ravy tant
    que je vivrois, &amp; qu’apres ma mort on ne deust jamais parler de
    moy, qu’avoir de la renommée mille ans &amp; la devoir aquerir par
    labeur outre mon plaisir. Et qui sçait, qui est celuy dont on fait
    tant de cas, &amp; qui à ce qu’on dit estoit excellent le téps
    passé ? Et puis que sçait-on si tout ce qu’on dit est vray, &amp; si
    on n’a point changé les noms, comme on a veu de nouveaux mettre
    leurs noms és anciens livres, dont ils recevoient de la gloire par
    ceux de leur siecle qui n’avoient point ouy parler de tels œuvres ?
    Et puis la verité du passé est tant brouillée, quon n’y void gueres
    clair, je m’en rapporte à ceux qui disent que leurs devanciers
    n’entendoient pas bien les livres, tesmoins en sont tant de
    commentaires que lon faict, d’apostiles, d’annotations, &amp; nottes
    qui confondent l’honneur de plusieurs, pour establir la renommée des
    nouveaux, abaissant celle d’autruy sous la faveur d’un autheur. Il y
    a eu tel docte en son temps qui par tels escrits a fleury, &amp; de
    nouveaux venuz les ont obscurcis, &amp; il en viendra cy apres
    d’autres qui les obscurciront, &amp; voila leur labeur
    aneanty, &amp; leur gloire foittée. On a fait autresfois des
    traductions de livres lesquels estoient en leur temps
    loüées &amp; estimées, Et en ce siecle on a traduit les mesmes
    livres, &amp; ces dernieres traductions on rendut vaine la peine des
    premiers, c’est un des fruicts de ceux qui travaillent apres les
    autres. Et bien ce labeur, cette occupation qu’apporte-elle sinon de
    l’affliction &amp; une chetive renommée ? Il est vray qu’il y a des
    inventions qui ne meurent jamais, les autheurs en durent. Parquoy il
    vaut mieux faire voir ce qu’on invente que d’escrire sur des
    inventions d’autruy, commenter, ou traduire. A dire vray c’est à
    cecy que je me pensois prendre pour m’en jouër, &amp; dilater
    amplement, mais je m’ennuyrois &amp; tomberois où sont tombez les
    autres : Encor pour exemple &amp; demonstrer que c’est un labeur
    cruel que de travailler ser les œuvres d’autruy, &amp; que de tous
    les escrivains ceux qui s’y exercent sont ceux qui ont le plus de
    peine &amp; moins de loüange, &amp; de moindre durée. Pour cét
    effect, prenons un petit texte de Virgile. Il me plaist de parler de
    ce bel auteur pource qu’il a bien dit, &amp; puis il estoit
    curieux, &amp; tels me sont en estime : Quelqu’un à l’advenir me
    fera la grace que je luy fay, dautant que les bõs curieux auront
    occasion d’esplucher mes ouvrages pour en tirer le precieux noyau
    que j’acheve d’y mettre m’exerçant en mes legitimes recherches. Or
    disons nostre entreprise. Dés l’an mil cinq cens septante sept je
    pensois estre sçavant, &amp; lisant nostre agreable Virgile qui n’a
    escrit que pour gratifier &amp; servir ceux de ma belle qualité, je
    me promettois de l’entendre à cause qu’ on dit que les sages y ont
    rencontré les secrets des Egyptiens, &amp; puis quelques doctes
    m’avoient en mes voyages gratifié de belles sentences &amp; bons
    enseignemens. En cette galantise d’esprit j’espiois toutes les
    occasiõs d’en dire : Je vous advertiray en passant qu’ayant desir de
    voir un jour les effects notables de la Filosofie chymique, j’avois
    instamment poursuivy la cognoissance des
    metaux &amp; mineraux, &amp; de faict depuis ce temps que j’en ouy
    parler à Bafle je m’y incliné, &amp; apres avoir consideré les
    Manipulaires (je trouve ce mot bon pour en designer les ouvriers) je
    creu qu’il falloit estre sçauãt &amp; artiste, &amp; pourtant je fis
    apprentissage tant pour sçavoir l’orlogerie que l’orfeverie, à quoy
    pretendant desia &amp; ayant l’esprit tendu je rencontray lisant
    nostre amy ce grand Poete, ces Enigmes qui sont de tels sens,
    Tu feras Apollo si tu dis en quels
    lieux,
    On ne void seulement, que trois
    aulnes de Cieux.
    Je n’ay pas suivy la traduction de ceux qui ont mis en la mesme
    Eglogue,
    De branche Ursine molle,
    Si bien qu’il ne leur faut que la
    seule parole,
    parlant des vaisseaux, &amp; de leurs ances. Il me semble qu’il
    ne faut pas sortir si loing des termes d’un autheur : Cecy n’est que
    pour rire sans fiel : Or bien la premiere enigme a esté proposée, il
    faut voir l’autre : car il y en a deux : Mais nottez que l’un
    demande qui est le premier, &amp; l’autre respond par une semblable
    façon de dire :
    Mais dis en quel païs, si tu le
    recognois,
    Croissent les fleurs où sont
    escrits les noms des Roys.
    Certainement comme je l’ay ouy dire, &amp; veu aussi &amp; entédu
    les Commentateurs &amp; interpretes se battent, &amp; se sont fort
    battus à la perche pour sçavoir ce qu’entendoit icy le Poëte,
    &amp; se crucians furieusement se sont donné des peines infinies,
    pour declarer ce qui en est. Ces esprits
    commentans &amp; interpretans, ne leur deplaise, devroyent aviser
    que ce docteur cachoit sa science sous les replis d’amour, comme
    font &amp; ont fait plusieurs, &amp; je diray ce que j’en pense,
    l’ayant dés-lors pensé &amp; divulgué assez : Il pretend à la
    doctrine des metaux : &amp; par ainsi il fait dire la premiere
    enigme au berger qui demande à l’autre en quelles terres on ne void
    que trois aulnes de Ciel. L’autre qui en respondant &amp; qui entend
    le proposant, veut dire, luy respond comme luy disant que ces terres
    sont où croissent les fleurs, où sont inscripts les noms des Roys.
    J’ay dilaté cette enigme au Voyage des Princes Fortunez. Et qui a-il
    de plus vray en cecy que d’entendre les mines par la premiere
    enigme, &amp; par l’autre de nommer les metaux, fleurs precieuses de
    la terre, sur lesquelles on lit les noms des Roys qui y sont
    inscripts ? Nous avons bien faict une grande revolution pour venir
    icy, c’estoit pour le vous faire un peu acheter : Cependant
    considerez cette interpretation, &amp; s’il y a quelqu’un qui l’ait
    rencontré sans que je l’en aye avisé, tant mieux, je ne luy en porte
    point d’enuie. Je voudrois encor sçavoir tout ce qu’il sçait, ou par
    invention ou par son moyen : car je ne me soucie pas d’où la science
    viéne pourveu que je la puisse avoir pour rassasier mon esprit.
    Quand je voy un sçavant, je luy desire du bien, mais je meurs
    presque d’ennuy &amp; d’envie : d’ennuy que je ne sçay ce qu’il
    sçait, d’envie que je n’en sçay encor davantage : Non point avoir
    gloire par dessus luy, mais pour luy distribuer de la science, comme
    je desirerois qu’il m’en cõmuniquast. Et pleust à Dieu que nous
    eussions un mesme courage, pour nous esclaircir des sciences, à fin
    que nostre cœur eut sa joye accomplie. Je tiens qu’il ny a point de
    plaisir égal à celuy d’apprendre tousiours, car ce desir n’a pas de
    rassasiment, &amp; toutesfois il cause des delices extremement
    agreables quand on jouït de l’effect de sa proposition, pour sçavoir
    en quelque suject que ce soit : C’est mon unique passion, que je
    represente aux Doctes, à fin qu’ils me facent l’honneur de me
    departir de leur doctrine, pour ayder à mon esprit a se rendre
    contant, ce pendant qu’ils se satisferont eux mesmes de tels
    seuls &amp; uniques plaisirs qui sont plus divins qu’humains.
     
  
  
    S’il y a du vuide, où il
    est, &amp; ce qui s’en peut demonstrer perceptiblement.  OBJECT
    LVII.
     
    
    LUSIEURS Filosophes ont agitté cette question les uns voulans
    qu’il y eut du vuide, les autres tenãs absolument qu’il ne peut
    estre. Et pource que je desire suivre en tout ce qui est plus
    probable, je me tiendray à l’opinion des derniers, estimãt qu’il
    n’en peut estre en aucun lieu. Pour cela que j’en croiray d’autres
    ne seront pas resolus, il faut passer outre : Et pour-ce que
    quelques sçavants mesmes en ce temps, ont posé qu’il y en
    avoit, &amp; le pensant avoir demonstré, je me suis mis sur leurs
    erres, &amp; ne s’en est gueres fallu que je n’aye esté de leur
    opinion, par la persuasion qu’une semblance de demonstration
    rapportoit, mais ayant tout examiné par le vray moyen qui rend les
    esprits contans, j’ay trouvé qu’il n’y avoit ny vuide ny place pour
    luy. Ceux qui veulent demonstrer que le vuide est, &amp; qu’il se
    peut imaginer, prenent la lampe faicte en tour, &amp; qui a un canal
    long par embas par ou lon l’emplit, &amp; puis estant debout à cause
    qu’elle est pleine, &amp; que les bords par où l’huile coule sont
    plus hauts que le pertuis par où l’huile peut sortir, il ne sort
    rien d’icelle : Cette petite machine est fort commune, j’en ay en
    une de cuivre, qui par le date qu’elle portoit, estoit ancienne, car
    il y avoit escrit dessus M. CCC. XXV. Ceux qui prenent plaisir à
    cuire quelques delicats esprits metaliques, s’en servent. Cette
    lampe pleine d’huile ayant sa mesche allumée, &amp; laissée en son
    lieu se fournit elle mesme d’huile qu’elle suggere à sa mesche
    incessamment, au prix qu’il s’en consomme : c’est une chose
    apparente que l’huile est en son pertuis d’embas si bien rangée
    qu’elle le bouche, &amp; partãt on croit que comme tout l’ær qui
    estoit auparavant l’huile, dans ce vaisseau est sorty, &amp; qu’il
    n’y en restoit plus, qu’aussi il ne peut y en entrer de nouveau, que
    si en quelque lieu de la lampe on faisoit le moindre petit trou,
    incontinent l’ær y entreroit &amp; chasseroit toute l’huile. Or deux
    corps ne peuvent estre en mesme temps en mesme lieu, tellemét que ce
    qui est plein d’huile n’a point d’ær, aussi s’en est-il fuy au
    coulement de l’huyle y entrant, &amp; comme il semble aussi que la
    liqueur &amp; l’ær ne peuvent estre ensemble au pertuis par où elle
    coule, &amp; que la liqueur visiblement diminuë, &amp; le consomme,
    il semble estre necessaire qu’il y ayt du vuide dans le corps de la
    lampe. Si ceux qui ont voulu ainsi filosofer eussent diligemment
    examiné ce que faict l’huile en bruslant, &amp; comme elle
    coule &amp; se consomme, &amp; faict place à l’ær en deuë
    proportion, n’eussent pas faict estat de cette legere &amp; fausse
    opiniõ : Il falloit avoir une lampe de verre, pour y
    voir, &amp; adonques on eut recogneu aysément la verité, l’huyle
    coule comme imperceptiblement, diminuant de mesme, &amp; pource que
    l’ær par fois s’espoissit, &amp; parfois se dilate, comme je l’ay
    demonstré en mes discours filosofiques, &amp; que la demonstration
    en est claire dans Heron, il se faict durant que l’huyle baisse, que
    l’ær d’enhaut s’estéd, puis n’en pouvant plus il en attire, par le
    bas autant qu’il en faut, ce que demonstrent les petits respirs que
    nous voyons faire en l’huile à travers du verre, &amp; ses respirs
    viennent d’embas, jusques à la superficie d’enhaut en petites
    boulettes, &amp; par ainsi successivement l’ær entre, &amp; n’y en
    peut entrer plus qu’il y a de lieu, &amp; ce qui entre ne peut
    chasser l’huile, car il n’y vient que par le benefice de nature, qui
    ne peut souffrir le vuide : Ces petites balottes ne fõt gueres de
    bruit, elles en sont pourtant, car tout ær ainsi porté en cause,
    mais si au lieu d’huile la lampe estoit emplie d’eau de vie, vous
    oirriez au prix qu’elle brusleroit, un murmure bien plus grand quand
    l’ær se faict faire place, &amp; qu’il agist, comme quand on donne
    vent à un tonneau plein de vin. Voyla comment ayant veu en ma lampe
    l’effect de ce bouïllon de téps en temps, &amp; tant qu’elle fut
    toute vuide, i’ay jugé par là que lon ne pouuvoit prouver le vuide,
    non plus que par autre moyen. Nous ne pouvons mesme l’imaginer, car
    estans en Nature il faut que nous pensions naturellement. Le commun
    estime vuides les vaisseaux où il n’y a ny liqueur, ny poudre, ou
    composition d’iceux, &amp; toutesfois ils sont pleins d’ær, ou plus
    delié ou plus espois, si le vaisseau estoit emply de petits
    cailloux, il sembleroit qu’il eut du vuide entre deux, mais cela est
    plein d’ær, cecy est trop cognu. Ceux qui debattront pour le vuide
    qu’ils nous amenent une autre demonstration, &amp; nous luy ferons
    la guerre pour la desconfire avec la plenitude de raisons, qui
    destruiront aysément le vuide de neant.
     
  
  
    Des Cranequins, &amp; quel
    instrument de guerre c’estoit.  OBJECT LVIII.
     
    
    UAND je voy les antiques ouvrages, j’ay un certain desplaisir en
    moy mesme, cognoissant la perte qui a esté faicte d’infinies belles
    inventions, &amp; volontiers j’accuserois les plus sages de mauvaise
    folie, si ce n’estoit que devant mes yeux à mon sceu, j’ay veu perir
    en ma presence des constitutions anciennes, à quoy on ne prend pas
    garde. Certainement je diray que cette faute procede de nostre
    malheur &amp; imprudence, joint que les aages &amp; les inventions
    coulans ensemble tacitement, &amp; d’une fluidité imperceptible, se
    passent lentement, sans qu’on s’en avise. Tout de mesme nous sortons
    de l’enfance pour entrer en l’adolescence, &amp; des autres aages
    aux plus meurs, sans que nous en appercevions ; aussi les siecles
    coulent sans qu’on y prenne garde, &amp; ce qui est beau perit :
    Ceux qui sont jeunes durant le temps de ceux qui sont plus
    meurs, &amp; ont du jugement ne sont pas assez judicieux encor, puis
    le jugement leur estant venu, ils n’ont pas la naïve cognoissance de
    ce dont on pourroit les enquerir, &amp; qu’ils n’ont apperceu que
    legerement en passant, &amp; par ce moyen tout s’escoule : Qui dira
    au vray en l’an 1000. quel estoit le jeu de la paume avec l’estœuf,
    veu qu’il y aura beaucoup d’ans passez depuis que les balles ont
    succedé aux estœufs ? De mesme plusieurs choses de plus grande
    consequence se sont ainsi esvanouïes sans laisser aucune trace ou
    marque de ce qu’elles ont esté. Plusieurs lisans les histoires
    anciennes des François, &amp; oyans dire du grand Maistre de
    Cranequiniers, ne l’entendrõt pas, pource qu’ils ne sçavét que c’est
    que Cranequin ny son usage, que l’oubly a couvert petit à petit. Or
    puis que c’est nostre sujet il convient entendre que le Cranequin
    est une arme fort gentille, dont l’harquebuse a emprunté la
    figure &amp; usage, mais elle va bien plus viste. Il a un canon de
    belle longueur, &amp; telle que lon veut, selon la
    commodité &amp; le lieu où lon le desire adapter, il a un beau fust,
    il est vray que les plus mignons canõs estoyét de bois, couverts de
    velours, mais aussi il y en avoit de fer, pouvãt l’un &amp; l’autre
    pousser une balle, ou un petit trait assez loin. Ce qui pousse la
    balle est un ressort tres-fort, fait en ligne spirale, tournée sur
    une petite vergeronde, que lon oste, &amp; puis on y met une
    chaisnette pour bander le ressort, en approchant les lignes l’une
    contre l’autre, &amp; tenir en serre, comme un rouët, &amp; est
    detendu de mesme, &amp; en se delaschant il se dilatte, &amp; de sa
    violéce cette la balle loin, selon sa force, dont aussi l’effect
    despend : Ce ressort, pour le vous faire appercevoir est en la façon
    de la vis d’un estau de serrurier ou harquebusier, ou autre qui s’en
    sert. Je me suis mis à discourir de cét instrument qui est propre à
    porter à la chasse, &amp; à s’adextrer a tirer de l’harquebuse sans
    faire grande despence.
     
  
  
    Que les objects sont cognus par
    l’émission de la veuë à iceux, &amp; non par la reception de leurs
    images és yeux.  OBJECT LIX.
     
    
    ISPUTONS à plein fons il y a icy champ pour faire glene : Là
    donnons lieu aux belles preuves, &amp; quiconque nous contredira
    qu’il avance des raisons de Doctrine exquise pour nous
    resiouïr, &amp; donner de la recreation aux beaux esprits. Soit que
    nous devenions opiniastres en nos conclusions, ou que nous
    persistions fermes à maintenir l’establissement de la verité, il ne
    nous en adviendra aucun inconvenient. Les censeurs qui blessent les
    esprits pervers, n’ont que voir icy que l’un ou l’autre soit ou tous
    deux, ce ne sera que galantise &amp; beauté de plaisante controverse
    pour aiguiser les esprits : on n’en verra ny plus ny moins clair,
    &amp; chaqu’un croira qu’il void comme il apperçoit sans le soucier
    beaucoup de ce que les Filosofes vont deduisãt pour faire employer
    le temps lequel on use plus à des points qu’ils ont proposez pour se
    faire admirer, que pour declarer le suject qu’ils devoyent
    demonstrer, &amp; que peut estre ils ignoroient : Mais voyla dequoy,
    entrons en lice. Les termes cõmuns, &amp; receus entre
    tous, &amp; sur tout avec les personnes, qui n’y entédent point de
    finesse, font pour moy, car tout le monde en vie, &amp; le tient
    ainsi, quand on veut voir quelque chose, on dit : Jettez la veuë là
    dessus : Regardez &amp; voyez : on ne dit pas, Recevez cette figure
    qui viét à vos yeux, pour estre discernée : mais il ne se faut pas
    contenter de cela, il convient passer outre. Si la recognoissance au
    moyen de la veuë estoit faicte par reception de l’image de la chose
    en l’endroit où nostre veuë exerce ses functions : Il seroit
    necessaire que le mouvemét amenast l’image à nostre veuë en un
    moment, &amp; que la mesme image volast violentement, &amp; en un
    instant en infinis endroits : Comme quand le docte Prescheur est en
    chaire, il faudroit que cela advint, pource que tous les assistans
    le voyent &amp; cõ-siderent, &amp; par ainsi seroit necessaire que
    tres-soudainement son image fut infinies images pour se glisser és
    yeux de chacun des voyans, ou que cette image frayast d’une
    merveilleuse vitesse, ou qu’elle devint plusieurs images subitement
    mouvãtes, en partant toutes d’un mesme cètre, &amp; en un instant
    par ordre, &amp; sans temps distinctement, &amp; confusémét fluant,
    comme les atomes, &amp; se separans promptement, &amp; autant
    arrestantes que bougeantes : Je ne puis me persuader cette affluence
    d’images, se portans hors de leurs sujects. Mesme le plus
    beau &amp; persuasif discours du plus docte, qui maintiendroit les
    galantes &amp; specieuses allées &amp; venuës, de telles
    formes &amp; figures, &amp; duquel les raisons sont telles qu’aucun
    ne pourroit les ouyr sans les croire, ne pourroit me mettre en
    l’entendement ces belles vanitez, bien que mon esprit soit
    susceptible le toutes formes, dautant que les objects, entant
    qu’objects sont sans mouvement, &amp; les idées ne vont point ainsi
    errantes pour se rendre voyables devant nos yeux. Si les Images se
    portoient à la veuë, il seroit force qu’un million d’Images toutes
    differentes, se vint jetter en un point, ce qui est aysé à
    demonstrer : Outre ce que nous enseigne la consideration des parties
    du corps. nous pouvons sçavoir que nous voyons par un petit point,
    qu’ainsi ne soit faictes un petit pertuis en une piece
    solide, &amp; qu’il soit, s’il se peut comme un atome, si vous y
    appliquez l’œil incontinent vous verrez par là la moictié du Ciel :
    la veuë ne se jettera pas en colomne, ains en cone, croyez qu’un
    petit point ne peut avoir en soy le logement de figures consistant
    en lignes &amp; super-sices : N’allez point, je vous prie, filosofer
    sur les Mirouers, car cette doctrine emportera la vostre, de vous
    qui croyez que les images viennent à nos yeux : &amp; ne racontez
    point les excellences des similitudes des Mirouers qui sont és
    organes de la veuë, car les Mirouers &amp; ces instruments-là qui
    sont naturels, n’ont point de similitude, l’un à l’autre, la
    doctrine de l’un confond tout ce qu’on pourroit dire &amp;
    demonstrer des autres : par la science des Mirouers l’opinion de la
    venuë des Images est renversée, car les Objects visibles ne sont
    point veus en la superficie des Mirouers : &amp; bien imaginons un
    peu que les figures ont du mouvement, pour vous faire plaisir, s’il
    est ainsi, la figure ne s’arreste pas sur le Mirouer, mais va autre
    part, pour estre veuë : Si le Mirouer est plat l’Image se jettera à
    travers, si qu’elle sera veuë aussi loing dans le Mirouër qu’en est
    le suject dont l’image est volée : Comment est-ce que nous
    accommoderons cecy, car voyla un object qui est loin de quatre pieds
    du mirouër, &amp; j’en suis loin de six : si je voy par le moyen du
    mirouer cét object, je le verray, non aussi loing que je suis
    esloigné du mirouer, mais seulement autant loing que le suject l’est
    du mirouer. Il faut donc que se soyent les reflexions de ma veuë,
    qui me le presentent, &amp; non la presence volante de l’image qui
    vient à moy, car elle feroit des fautes és proportions de ses
    mouvements, si c’est ma figure que je voy, je la verray aussi loing
    que je suis esloigné du miroir, &amp; quand la chandelle en
    monstrera trois dans le miroir que sera-ce ? Et là dessus pour estre
    confirmé, si vous voyez ces figures, dira quelqu’un qui n’a pas pris
    garde à tout le propos, comment les voyez vous, il convient pour tel
    effect que vostre œil perce la solidité du miroir. Non, mais la
    vigueur de ma veuë qui a trouvé le poly opposé où ses rayons ont
    arrest, &amp; d’où soudain ils se reflectent selon les
    superfices, &amp; selon l’angle opportun, se portent à l’object que
    le voy par ce moyen, autrement il faudroit que l’image, en un mesme
    temps, fit deux sauts, l’un pour se porter au miroir, &amp; l’autre
    en bricolant sans temps pour se ranger à mes yeux. Et puis voicy une
    demonstration qui nous ouvre la voye de plus certaine asseurance
    pour nostre dire. Si le miroir est relevé en rondeur, l’image ne
    sera pas veuë dedans si reculée, (j’use de ce mot, voir dedans, à
    cause qu’il le semble, bien qu’il ne le soit pas, comme nous l’avons
    monstré, mais pour dire plus aysément &amp; familierement, ) Elle ne
    sera pas remarquée si loin, mais tirant vers le centre du
    globe, &amp; s’approchant plus de la superfice interieure qu’au
    plat. Je ne diray rien à cette heure des mirouers concaves, car ils
    assasinent trop furieusement l’opinion de ceux qui font voyager les
    images, &amp; puis il faudroit inventer les images des images
    mesmes : Retournons à nostre relevé qui est ou globe ou partie de
    globe, vous qui cuidez qu’il faut que cette image volle, avisez
    qu’elle ne pourra faire autre chemin qu’à la proportion que le
    miroir la represente, ainsi elle demeureroit entre le
    regardant &amp; le miroir, (ce qui n’avient qu’aux
    concaves) &amp; par ainsi ne venant pas jusques à la veuë rien ne
    sera veu : De faict il est raisonnable qu’en cecy il se face par
    necessité une reflection de cét esprit, visuel qui est jetté par une
    force tant vive &amp; soudaine, à ce que l’object soit apperceu,
    autrement l’image morte ne sera point recogneuë, dautant qu’elle est
    immobile. Et puis la raison des angles faict bien entendre qu’il
    faut que ce rayon s’eslance, car si la figure se dardoit elle seroit
    tousiours discernée pareille à soy mesme, en toutes les
    dimentions, &amp; les reigles fideles de perspective fuiroient
    &amp; periroient au peril &amp; dommage de la plus belle des
    sciences que lon practique artistement, ou bien les images auroyent
    une raison qui les induiroit à se donner à la rencontre des
    yeux, &amp; s’y porter selon la dispofition particuliere de l’œil,
    &amp; non de la leur propre, ce qui ne pourroit estre si l’image est
    en l’ær, car l’œil ne se jette sur l’object, que selon que l’object
    luy est disposé, comme aussi l’image, &amp; s’il est ainsi qu’elle
    s’advance, en mouvant, pour venir à l’œil, elle le faict de la sorte
    qu’elle est, sans que les reigles de perspective la contraignent :
    Ceux qui par un mirouer, selon l’invention d’un excellent Peintre,
    sont voir une figure devant &amp; derriere, en un seul regard, font
    bien entendre que les images ne se portent pas si viste, ains que
    c’est le rayon de la veuë qui va subtilement chercher son
    object, &amp; le trouve : Outre plus si les images alloyent ainsi
    vogantes par le vaste de l’ær, elles se confondroient les unes les
    autres, si que rien ne paroistroit nettement, ains confusément, de
    sorte qu’il n’y auroit rien de certain, ny qui peut estre
    recogneu, &amp; bien veu pour estre distingué, &amp; remarqué. C’est
    un effect notable de ce que tous les sens n’ont pas leurs functions
    tout d’une mesme façon, car aucuns comme celuy de la veuë advient à
    son effect par emission, comme aussi le couchement &amp; le
    goustement, qui immediatement rapprochent des substances : Quant à
    l’ouïe &amp; au flair, il faut que les bruicts &amp; les odeurs
    leurs soient portez, &amp; ce sont telles images qui vont errant par
    les ærs, &amp; non pour la veuë. Et de faict il y paroist, &amp; on
    le juge par les differends accidents qui en surviennent. S’il n’y a
    qu’un bruit on l’entendra distinctement, quand l’ær battu en
    rapportera la nouvelle à l’oreille, &amp; de faict les peuples qui
    ont consenty à la verité des choses, ont dit que le bruit frappoit
    les oreilles ; ceux qui s’esloignent du tout és choses sensibles de
    ce que les plus en admettent semblent n’estre pas bien
    sensez, &amp; avoir l’esprit malade, si les bruits sont confus,
    c’est qu’il y en ait plusieurs en mesme temps, l’oreille sera
    offencée, si ce ne sont bons accords, &amp; l’ouye sera troublée de
    la confuson, &amp; ne pourra pas discerner, de mesme est-il des
    odeurs : Mais de la veuë il en est bien autrement parce qu’entre
    mille millions ensemble, elle distingue ce qu’elle veut, &amp; qui
    peut estre discerné le moyen estant proportionne &amp; propre, ce
    qu’il faut notter : car si de nuit sans lumiere on cuidoit voir,
    cela seroit hors d’apparence, se sera donc en jour net, &amp; deuë
    distance. Si la cognoissance par la veuë venoit de l’advenement de
    l’image, il ne seroit point necessaire qu’il y eut une mesure au
    moyen propre, pour appercevoir, dautant que l’image qui vole sans
    termes, viendra aussi bien à vous de cent pas que de cinq. Je vous
    prie que lon regarde à travers plusieurs verrieres qui sont corps
    diaphanes, ainsi appelez &amp; tenus pour tels, pource que les
    rayons du Soleil, &amp; de la veuë, passans à travers, on discernera
    fort bien les figures des apparences ; s’il falloit que ce fussent
    les images qui vinssent aux yeux il faudroit que telles images
    fussent bien subtiles, &amp; penetrantes de traverser ces corps tant
    solides en un moment. Et puis il aviendra que les images seroyent en
    chaque superfice ou corps quelque sejour pour se grossir ou
    appetisser, pour paroistre outre leur naturel, ou de mesme, &amp;
    qu’en un instant il sortit d’un suject plusieurs images differentes,
    ou une qui fut capable de faire plusieurs actions en un moment, car
    la voyant avec des lunettes qui n’auroyent qu’une verriere : d’un
    ’œil je la verray en son naturel, &amp; de l’autre d’une façon
    differente. Je trouve que cette sapience de feindre que les images
    vont ainsi s’eslevans par l’ær, est semblable a une belle
    gentillesse qui donne du plaisir sans raison. Ne vous offencez pas
    pourtant, vous beaux esprits, qui avez telles conjectures, nos
    pensées sont libres, &amp; les vostres aussi. Mon opinion me fait
    ainsi croire, les demonstrations me plaisent fort, &amp; me
    persuadent. S’il est vray que les images se glissent dans le vaste
    du moyen qui conduit l’œil, &amp; l’aide à voir, usant de sa faculté
    par tel ordre : Il ne nous sera point necessaire de regarder les
    sujects, il ne faudra que tendre l’œil en l’ær, ou le tenir
    ouvert, &amp; soudain la belle forme separée de substance viendra à
    l’œil, car elle n’a autre intention, &amp; n’est que pour cét
    effect, aussi la separation qu’elle fait de ce dont elle est, n’est
    que pour venir dans le brillant de l’œil, &amp; se manifester à luy
    selon la constitution de son sujet, en
    superfices &amp; lineamés, &amp; en fin nous verrions comme nous
    oyons, parce qu’en la sorte que nous attendons les sons nous
    attendrions les figures : Or belles images, ou idées ou figures, ou
    semblances, ou especes, ou telles qu’on voudra vous nommer,
    allez &amp; voletez volontiers selon le sens de ceux qui vous ont à
    gré : Et vous beaux esprits qui les imaginez contentez
    vous-en, &amp; durant l’aprehensiõ que vous avez de ces belles
    idées, consolez-en vostre cœur. Quant moy je me tiens à ce que je
    croy verité, ce que les bonnes &amp; justes regles de perspective me
    font voir &amp; paroistre, ou selon sa vraye semblance, ou selon
    l’advis qu’en a l’œil, à cause des dispositions &amp; des angles. Et
    c’est la doctrine qui nous arreste, que la cognoissance d’un sujet
    par le regard est que le rayon de la veuë se glisse
    subtillement &amp; subitement, voire comme en un moment sur
    l’object, &amp; alors nous voyons selon cette vertu qui est dõnée
    aux facultez voyantes. Nous allons en ce monde tastonnans apres les
    opinions, lesquelles plusieurs le plus souvent maintiennét plus que
    la verité. Lors qu’il aura pleu à Dieu que nous soyons separez de ce
    fais ingrat qui abbaisse nos esprits, nous ne serons plus contrains
    par les organes qui nous troublent, à donc non seulement ces legeres
    considerations nous pourront estre evidentes si elles nous sont
    necessaires : Mais de bien plus specieuses &amp; magnifiques,
    grandes &amp; profitables nous seront perceptibles, &amp; nous nous
    en consolerons en rassasians nos ames de la parfaicte science qui
    consiste en la beatitude que nous esperons.
  
  
  
  
    D’où procede ce mot
    d’Estrene  OBJECT LX.
     
    
    L y a une belle coustume en plusieurs pays, &amp; sur tout en
    France, que le premier jour de l’an on s’entre-fait des presens en
    signe d’amitié &amp; de desir de la continuation d’icelle, &amp; ces
    dons sont nommez Estrenes. Les Marchands pour la plus part ont gardé
    ce mot, &amp; font ordinaire de le dire, &amp; mesmes ont grande
    opinion que tous les jours il ne faut pas refuser
    l’estrene, &amp; aussi obstinement ils tiennét qu’il est necessaire
    de prédre l’estrene &amp; ne la bailler point à credit. Mesmes
    aucuns disent vous aurez cela pour le prix que vous dites, parce que
    c’est mon estrene. Et cét estrene comme ils pensent porte bon heur,
    pour bien vendre tout le reste du jour. Oriettant la veuë plus outre
    sur le general des Estrenes, j’ay recherché d’où pouvoit proceder ce
    mot. Ie sçay bien qu’anciennement ayant eu quelque bon succez
    d’affaires on envoyoit des dons à ses amys pour se resiouyr tous
    ensemble, mais je cherche ce nom. Tant que lon ait trouve une
    meilleure invention, la mienne sera, &amp; je l’authoriseray par la
    signification. Je me suis profondement mis à esplucher les mots
    François, &amp; n’en trouvant point je me suis addressé au Grec, non
    que j’y sois beaucoup expert non plus qu’au Latin, car je ne me
    peine pas tant apres les outils que pour la science, &amp; puis pour
    vingt-cinq escus j’auray plus de Latin &amp; de Grec que les plus
    doctes, n’en ont dans la teste. Mais voyons nos Estrenes, je pense
    qu’il vient de ce mot Grec ES. qui en Grec est escrit par la
    septiesme lettre Grecque, laquelle est en beaucoup de mots prise
    pour E ; &amp; d’un autre mot qui st Threnes qui joincts ensemble
    sont Esthrence, on oste l’H douce car elle ne sert de rien en cét
    endroit. Ce mot de Trenes est fort commun à plusieurs clercs, car
    c’est le tiltre des lamentations de Jeremie, &amp; signifie
    lamentation &amp; fascherie. Ceux qui n’ont encor rien vendu, de ce
    qu’’ils ont estalé se pleignent &amp; faschent ; &amp; quand on
    vient à prendre de leurs marchandises &amp; ils reçoivent de
    l’’argent ils s’esjoüissent : L’argent a la joye, sont estrenes,
    c’est à dire desfacheries ; Estrene vaut autant que si on leur
    disoit tenez vous estiez fasché, &amp; en leur disant on leur fait
    toucher la belle joye, ils sont consolez : Ainsi ce qui est offert
    est comme s’il parloit &amp; disoit, vous estiez fasche ; &amp; puis
    estant accepté la resioüissance vient. En semblable le monde ayant
    passé un an de sa vie le plus souvent en misere, sans avoir obtenu
    ce qu’on a pensé, voyant les jours s’advancer, on songe en
    soy &amp; on est fasché que le temps &amp; portion tant pretieuse de
    la vie soit escoulée sans avoir fait aucun fruict ; les amis qui
    jugent les autres par eux-mesmes, &amp; voulans abattre cette
    fascherie, chacun d’eux envoye à son amy Estrenes, comme leur
    mandans he bien amy vous estiez fasché en voila le signe cela est
    passé, resioüissez vous il adviendra que vous aurez davantage de
    bien, puis que lon commence vostre annee par vous en apporter un
    tesmoignage. Mais on dira que l’Estrene devient au contraire de sa
    signification, &amp; que le mot signifie tout le contraire de ce
    qu’est le don, &amp; puis n’y a-il pas infinis choses de
    mesme, &amp; par un contraire on designe souvent l’autre. Et pour
    conclusion faut prendre l’usage ayant consideré la cause &amp; la
    fin, ce qu’ayant esté examiné, on trouvera nostre propos estre à
    propos. Et si à quelques uns telles Estrenes ne sont
    agreables, &amp; que cette signification ne leur plaise, je les prie
    nous en donner une meilleure, &amp; nous la recevrons de bon
    goust, &amp; les en regracierons joyeusement, adjoustant tant le
    leur que le nostre à nostre curiosité pour en avoir du plaisir. Et
    ainsi je diray à tous ce que les bonnes gens disent, Dieu vous mette
    en bonne Estrrene, c’est à dire Dieu vous vueille desfacher.
     
  
  
    De ces frases fesser Matthieu.
    Jan. Du mot d’usure, advis touchant le moyen de parvenir. 
    OBJECT LXI.
     
    
    N ne sçauroit assembler plus d’occasions pour me faire depit, que
    de me proposer des suppositiõs fausses : Je ne veux point trancher
    du parfaict, suis du mõde, je vay coulant sur le glissant qui attire
    le plus de peuple apres la vanité. Mais je sçay bien que je sens une
    bride dont les resnes sont en la main du Tout-puissant, qui me
    retient. Et ayant ce beau mords sur ma langue &amp; contre mon
    palais, je jette l’œil deçà &amp; delà, &amp; je voy les iniques qui
    jugent mal à propos : O pauvres gens qui est-ce qui vous rend si
    capables que vous osez prononcer sentence contre vostre prochain ?
    Pourquoy dites vous d’un autre ce que si quelqu’un avoit dit de
    vous, vous seriez tant felons de cœur que vous le turiez si vous
    pouviez, l’ayans desia massacré dans vostre courage ? Mais à qui
    est-ce que je parle ? les gens d’honneur sont modestes, il n’y a que
    certains ignorans feces du mõde, animaux non susceptibles de
    sapience, gens indignes, personnes de peu &amp; bestes imagées en
    hommes qui mesdisent, laissons lés &amp; qu’ils voyent icy un petit
    des fruicts de la pieté dont nous sommes sectateurs : En verité si
    le monde ne nous amusoit point nous feriõs bien voir de plus belles
    pointes de galãtise saincte : Ce sera quand il plaira à
    Dieu &amp; que je m’opposeray comme brave gendarme aux insolens
    dicteres, impies paroles, &amp; actions desordonnées, qui sont trop
    communes dont je veux remarquer quelques pieces en ce traict de
    paroles ; J’oy souvent des proverbes, &amp; communs propos qui sont
    sans grace, sans cause, &amp; sans proportion, Je sçay bien pourtant
    que je n’y mettray pas ordre. Commét en viendrois-je à bout veu que
    les Profetes en choses toutes serieuses n’ont peu tant gaigner par
    leur authorité sur le peuple, que de le ranger à raison ; Et je le
    presumerois ? Non ce n’est point ce que je pretens, je ne veux que
    dire mõ opinion qui possible touchera le cœur de quelqu’un, auquel
    je profiteray, puis en advienne ce qui pourra, j’auray fait entendre
    ma conception, &amp; je ne pense point que ma peine soit perduë, non
    que je demande recompense ou salaire de ce que je fay pour mon
    plaisir, n’ayant autre obligation aussi de ce faire que pourautant
    que je suis du publiq, &amp; que l’ardeur de mon esprit m’agitte aux
    devoirs de la charité qui m’oblige à representer les douces liesses
    où il se delecte, &amp; je croy que c’est du consentement du Ciel
    qui me favorise en ces innocens desseins, la la declaration de mon
    beau zele m’emporte trop loing, demeurons un peu intention vive qui
    m’animez, &amp; oyons ces diseurs qui vont parlant
    improprement &amp; à l’oprobre des Saincts s’ils le ressentoiét.
    Pourquoy est-ce que les ennemis des usuriers les nomment fesse
    Matthieu ? je n’en puis trouver de raison que ce qui est si
    desraisonnable que cela peut tourner à pure impieté, &amp; ce dont
    je suis presques assez dolent, c’est que quelques Poëtes bien
    sçavants, escrivans le soin mal-heureux de ces insatiables qui se
    cruciét, agittez d’avarice pour se combler de superfluës
    commoditez, &amp; se vouënt du tout au mamon d’iniquité : Ces doctes
    se mocquans de leurs misere, &amp; taxans leur maudite usure,
    concluent que ce qu’ils sont est pour enrichir sainct Matthieu. Il
    semble à ouyr dire plusieurs que ce bon Evangeliste fust
    usurier, &amp; patron eternel des usuriers imittans sa premiere
    vacation, &amp; que partant il faut nommer l’usure le patrimoine
    sainct Matthieu, à la proportion que lon dit que le bien
    Ecclesiastique est le domaine de sainct Pierre : Cela vient d’une
    tradition mauvaise assise sur la fausseté conceuë de legere
    interpretation ou gauche intelligence de l’estat que S. Matthieu
    exerçoit en la Republique lors gouvernée par les Romains. Il estoit
    Receveur de Tribut, &amp; de peage, peut, bien estre que plusieurs
    de les compagnons qui sçavoient le tour du baston, exgeoiét sur le
    peuple plus qu’il ne falloit, ou que se meslans aussi de
    change &amp; de billonnage ils exerçoient l’usure, mais cela n’esoit
    pas le tiltre de leur charge, laquelle estoit d’estre simple
    Receveur, c’est doncques impertinemmant parler de nommer usurier
    celuy qui estoit Receveur, comme si tous les Receveurs bailloient
    l’argét de leur recette à bon interest, attendant le jour de le
    delivrer, &amp; le faisoient de telle sorte profiter au lieu de le
    laisser inutile en un bureau à se roüiller, encor pour ce petit
    avãtage ne sont ils pas usuriers, dautãt qu’ils baillent cét
    argent-là selon l’ordonnance, &amp; l’usurier exige excessivement,
    non seulement pour le profit de son argent mais de son bled, vins,
    meubles, &amp; autres choses dont on se sert à pressurer les
    commoditez d’autruy, soubs semblãt de luy faire plaisir. Apres ces
    considerations je serois bien aise que ces termes de fesser Matthieu
    fussent abolis : Ce pendant il n’y a pas de destour de s’amuser à
    recognoistre d’où peut venir cette frase de fesser, Je pense qu’elle
    est venuë d’une belle consideration : A la verité il n’y a rien qui
    sangle si fort &amp; qui donne de plus vilaines fessées, que l’excez
    que baillét ceux qui empruntent de l’argent à interest, &amp;
    principalement si c’est pour advancer des fils, marier des filles,
    bastir des maisons &amp; faire l’amour, car si és autres choses
    telles rentes si clairement payables, donnent des eslancemens
    difficiles à supporter, celles qui seront payées pour tels sujets
    seront des aiguillons &amp; fessures tres-griesves : Voila comment
    les usuriers fessent les autres : aussi pour ces courtoisies là il
    n’y a point de danger de prononcer cette sentence qu’ils en seront
    aussi tres-vivement fessez, quand ils rendront conte : Mais je
    prendrois cette frase ce m’est advis plus à propos afin d’excuser
    ceux qui en vient sans penser en mal, disans fesse Matthieu les
    usuriers : Ces gens sont meschans car ils n’exercent l’usure que
    pour le plaisir qu’ils ont à voir languir le pauvre, dont ils ont la
    despoüille, ils sont ignorans la charité, &amp; cette ignorance
    impie est cause qu’ils blessent sainct Matthieu, &amp; que
    practiquans cette maudite façon ils fessent Matthieu, c’est à dire
    ils vont contre sa pieté, &amp; en tant qu’en eux est s’ils
    pouvoient ils l’outragét, dautant qu’il les a en horreur, comme
    estant tout plein de charité. Encor admettray-je cette signification
    en la mesme sorte que lon entend quand quelqu’un bronche, parlant
    Latin, on dit qu’il a donné un soufflet à Priscian : Car le prenant
    autrement est se tromper, mal dire &amp; parler
    impieusement, &amp; ne pense pas que les gens de bien puissent
    l’oüir sans sentir quelque angoisse au cœur : Comme quand on parle
    de quelqu’un dõt la femme oubliant son devoir se jouë aux petites
    tromperies d’amour, qui rendent les maris coqus ou cornards
    &amp; que de tel on dit qu’il est Jan, je suis en mauvaise pensée
    contre ceux qui le disent : Et puis songeant que c’est un commun
    propos que tel aura nom Jan, je pense à part moy d’où est derivé cét
    epithete, car je ne trouve point que la source dont coule ce
    proverbe soit à propos d’estre estimée venir de la fortune de ceux
    qui ont eu nom Jehan, lesquels sont saincts &amp; ont vescu
    vierges &amp; sans estre mariez, parquoy d’user de ce nom pour
    demonstrer celuy qui a un compagnon de couche, à mon advis c’est
    fort abuser. Et pourtant on se devroit dessendre soy-mesme d’en
    user, dautant que cela ne se peut entendre sans mal sonner à
    l’oreille fidele, qui juge qu’en cette frase il y a de l’ombre de
    blaspheme, entant que si on rit du serviteur avec liberté (honteuse
    toutesfois) on se pourra aisement emanciper de contemner le maistre,
    qui a dit que ce qui est fait aux plus petits des siens luy est
    faict : Mais pour ne sembler trop severe &amp; vouloir si vivement
    retrancher un ancien dictere mauvais, je vous diray je permets que
    lon dise Janus, comme mesmes il y en a qui prononcent Janin, par ce
    moyen la chose demeurera &amp; le scandale pour le nom pourra
    s’escouler, rapportant l’occasion de cette façon de dire à la figure
    honorée des anciens &amp; nommée Janus ayant deux visages : Et de
    faict il y a quelque apparence en cecy, par ce que celuy qui a sa
    femme, laquelle practique les larcins des cupiditez amoureuses,
    semble avoir deux visages, comme vous diriez visage d’hõneste
    homme, &amp; face de sot, tel qu’il est, s’il en est consentant, ou
    de honteux s’il le sçait, sans y pouvoir remedier : Si je pouvois
    donner autant de remede à ce mal pour l’empescher d’avenir comme je
    sçaurois user de mots propres pour le designer, j’en ferois un
    commentaire desirable au soulagement de la misere des affligez de
    telle persecution : concluant que bien-heureux sont ceux qui ont des
    femmes de bien, dautant qu’ils ont l’esprit tranquille. Et je croy
    repensant à ce que j’ay ouy &amp; retenu de l’ær des pleintes de
    ceux qui ont des femmes malignes, qu’il n’y a tourment au monde qui
    soit à egaler à celuy que donne une femme imperieuse, &amp; qui n’a
    plus d’amour ny de reverence à son mary : Car n’ayant plus de
    respect pour celuy qu’elle doit cherir, elle se hait, &amp; si
    davanture elle l’a trouvé de petit courage elle luy flestrira le
    reste du cœur, tellement qu’il sera mal-heureux jusques au dernier
    poinct ; Le sage donne pour punition au meschant telle
    rencontre, &amp; à l’homme de bien il desire le recouvrement d’une
    femme accomplie en toutes vertus : Si toutes estoient faites à ce
    calibre, &amp; que les hommes fussent sages, on vivroit tãt
    parfaictement que les occasions des paroles mauvaises
    cesseroient, &amp; la cognoissance du mal se destourneroit de nous,
    qui vivrions en l’egalité qu’esperent les beaux esprits, sans que
    les ribaux fissent du tourment, &amp; loing des usuriers, ausquels
    je repése un peu, à cause du bon mot d’usure qui est tourné en
    mauvaise part. Il n’y a rien tant juste ny selon Dieu, que de payer
    l’usure : En tout il est clair &amp; evident, si je vous ay presté
    ma robe pour un temps est il pas raisonnable que vous me payez
    l’usure ? sur tout encor en nostre langage cette parole d’usure est
    notable, car user n’est pas seulement se servir mais c’est
    gaster &amp; faire diminuer de qualité &amp; de prix le sujet s’en
    servant. Il est donc juste de payer l’usure, &amp; toutesfois
    aujourd’huy ce mot d’usure est execrable à cause que ceux qui l’ont
    fait payer exigeoient excessivement : Le reste de ce qui est
    touchant l’interest, le loüage, le prest, la vente, est d’un autre
    temps, que nous deduirons en son endroict : Ce pendant je vous avise
    que comme icy je donne des atteintes à plusieurs minutes, que j’ay
    fait un œuvre lequel est une Satyre universelle, où je reprends les
    vices de chacun : Je pensois vous le faire voir soubs un tiltre qui
    est tel, Le Moyen de Parvenir, mais on me l’a vollé, si que pour en
    avoir le plaisir vous attendrez encor : Je l’ay mis en tel estat que
    je l’avouray mien, au lieu que l’exemplaire dont on m’a fait tort,
    est insolent, de que je denierois estre de moy, aussi qu’il n’est
    pas de mon escriture, &amp; avec cela il n’est pas de merite pour
    estre leu, à cause des convices que lon m’a rapporté qui y sont,
    pour ce qu’il y a des contes desagreables : Ce qui n’est pas au
    mien, où je ne taxe ny Moyne, ny Prestre, ny Ministre, ny
    Nonnain, &amp; ny a point de contes qu’on tire à telle consequence,
    mais rencontres joyeuses, &amp; touches tendãtes à reformation.
    Jouyssez ce pendant de cecy par plaisir, si vous y en trouvez.
  
  
  
  
    Description d’un corps nouveau
    mechanique trouvé par le vray trait de l’ovale. Invention de faire
    un rectangle egal à un carré y lequel en deux pieces se superpose à
    iceluy.  OBJECT LXII.
     
    
    Es Mathematiciés trouveront icy dequoy s’esbatre un petit : Et si
    j’ay eu du plaisir en le rencontrãt ils en auront en l’espluchant.
    Dés la sortie de mon enfance les Mathematiques ont esté le souverain
    bien de mon esprit, &amp; croy que si j’eusse eu en ce temps-là un
    mecenas pour m’y aider j’eusse atteint une grande perfection.
    Neantmoins je n’ay jamais cessé que je n’aye tasché à descouvrir
    quelque excellence, &amp; sur tout en la mechanique où j’ay
    quelquefois excellé. Tãdis quel j’y dõnois mon loisir je me mis à
    penser au vray trait de l’ovale, lequel doit estre tellement fait
    qu’il n’ait partie aucune de cercle, &amp; si toutesfois il faut
    qu’il ait quelque apparence de rondeur, j’userois bien icy des mots
    plus exquis à cét art, mais je veux que le commun des François
    curieux entende ce que je dis, &amp; ce que les doctes ont voulu
    faire entendre, il suffit d’avoir des formes à developer, attendant
    que nous ayons des paroles à expliquer : Traversant donques sur ce
    qui peut estre descouvert des existences, j’ay apperceu un moyen de
    trouver &amp; demonstrer le trait requis de l’ovale, faisant un
    corps où il se trouvast, possible que quelqu’un aussi s’en sera
    advisé : Mais si ce n’a esté avant l’an 1578. ce n’a pas esté avant
    moy. Or estimant qu’il y eust moyen de le trouver pour ce que
    j’estois pesuadé qu’il esoit je m’y suis employé, car de se peiner
    pour ce qui n’est pas, il n’y a nulle apparence, j’ay par ainsi tant
    tourné &amp; retourné que j’ay excité un nouveau corps qui pour sa
    similitude avec le Rhombe &amp; sa rondeur, j’ay nommé Sferarombe :
    Et afin que lon puisse bien comprendre ce que c’est, il faut que
    j’en descrive la construction : Sur deux pointes au tour ainsi
    qu’est la coustume, on mettra une piece de bouys ou autre bois
    dur, &amp; sera fait un cylindre, qui aura autant de hauteur qu’est
    grand le diametre de son cercle, c’est que si cette piece n’estoit
    point tournée elle seroit un cube, ce qu’il faut remarquer, car
    nostre piece peut-estre faite d’un cube luy rabatãt certains
    angles : Ce cylindre estant prest, faut par le moyen d’un mandrin ou
    pointe raportée le poser à l’une des pointes du tour, &amp; disposer
    l’autre selon l’art, ayãt mis les pointes droit au milieu du
    cylindre, tellement que si on passoit une ligne d’un de ces poincts
    à l’autre elle feroit une intersection à angles droicts, avec celle
    qui seroit tirée des deux centres des cercles qui font la
    base &amp; haut du corps ; cela disposé de cette sorte qu’on mene
    l’outil comme si on vouloit tourner encor un cylindre, pour peu à
    peu abattre les angles des cercles, tant qu’il se face sur le tour
    un cercle passant par les cétres des deux premiers, lesquels ne
    seront plus. Par ce moyé il se trouvera un corps nouveau, ayant
    seulement quatre superfices tenans de la figure ronde, &amp; cette
    piece sera telle que si on fait un carré de la longueur de la ligne
    droite qui peut estre tirée sur icelle, elle aura en soy une figure
    qui egale ce carré, comme aussi elle egale le cercle, &amp; puis on
    verra deux traits de parfaicte ovalle s’entre-coupans aux deux
    angles opposez dont sortent quatre arestes formantes ces ovales qui
    avec les autres figures constituét un corps rond,
    carré, &amp; ovale, c’est à dire ayant ces figures. Quant à l’ovale
    qu’il faut faire pour loger cette cy, il convient qu’elle soit faite
    par superposition, dautant qu’elle n’a aucun trait de cercle ; pour
    preuve dequoy jamais ne sera apposée dans un arc &amp; cercle de
    quelque grãdeur qu’il soit qu’elle ne le touche en un seul l’autre,
    ou en deux eslongnez l’un de l’autre. Cecy consideré je prie les
    doctes d’aviser au nom que j’impose à ce corps, afin que s’il ne
    leur plaist ils luy en donnent un plus propre, se recreans en cette
    gentillesse dont je les reveille. J’accompagneray cecy d’une jolie
    mechanique, soient fait un carré de telle mesure que lon voudra,
    comme pour exemple de deux pieds &amp; un rectangle ayãt d’un costé
    moins de deux pieds, &amp; de l’autre plus de deux pieds : Je
    propose coupper en deux pieces ce rectangle qui doit estre plus
    grand que le carré, de sorte qu’on en couvre tout le carré : Il
    faudra seulement fendre le rectangle sur la diagonale, puis le
    superposer au carré, &amp; en oster le trop. Mais mon intention est
    qu’ils soient autant capables l’un que l’autre, &amp; toutesfois
    tous carrez &amp; tous rectangles, egaux l’un à l’autre ne sont pas
    capables de cette besongne, ains certains qui ayent les costez
    commensurables, comme le costé du carré au plus grãd du rectangle ce
    que la practique manifestera. Pour ce faire voicy une maniere, Ayant
    un carré il convient partir un des costez d’iceluy carré en
    cinq &amp; l’autre costé en quatre, puis faire le rectãgle de deux
    lignes droites, dont l’une soit moindre qu’un costé du carré de sa
    cinquiesme, c’est à dire qu’elle ait quatre parties des cinq, du
    costé du carré divisé en cinq, &amp; que l’autre ligne soit plus
    longue que le costé du carré de son quart, c’est qu’elle ait cinq
    parties dont le costé estoit divisé en quatre. Par ce moyen le
    rectangle sera egal au carré : Pour le mettre en deux parties à fin
    de le poser justement sur le carré faut coupper le rectangle environ
    le milieu biaisant, &amp; le partir par les costez de demy carré, de
    sorte que chaque piece ait quatre petits rectangles, &amp; puis en
    changeant la disposition rejoindre les pieces, les changeant d’un
    angle en l’autre, tellemét que la dent qui estoit en un bout se
    baille avec les autres, &amp; que où lon contoit cinq on conte
    quatre, &amp; où lon contoit quatre on trouve cinq, &amp; lors on
    aura le carré parfaict, cecy se peut faire en autre proportion :
    mais j’ay mis en avant cette-cy, comme l’ayant euë à cette heure
    plus en main.
     
  
  
    De la dissemblance des
    sujects.  OBJECT LXIII.
     
    
    UAND nous prenõs garde à tout ce qui tõbe sous nos sens, nous
    entrons en une notable speculation d’une merveille
    tres-considerable, qui est la dissemblance de tant d’infinis
    sujects, &amp; principalement de celle qui est entre les individus
    d’un mesme genre, &amp; espece : les distinctions toutes apparentes
    que lon y void, sont une des merveilles des ouvrages de Dieu, qui
    faict tant de choses comme pareilles, &amp; qui pourtan sont tant
    differentes comme elles nous paroissent : Et puis cette puissance
    que Dieu a mise en nostre ame, pour les distinguer &amp; s’en
    ressouvevenir est une merveilleuse grace. Durant que je pense à
    cecy, je me jette sur une sorte d’animaux qui m’a souvent faict
    esbahir. Le genre en est grand, &amp; les esperes infinies, devenant
    chacun genre d’autres especes qu’apres elles comprenent. Je parle
    des chiens qui sont les amis &amp; fideles serviteurs des hommes, je
    ne croy point qu’il y ait au monde de maniere d’animaux qui ayt sous
    soy tant de differences : Car il y en a de toutes grandeurs &amp; de
    toutes sortes de poil, quand je dis, toutes grandes j’entéds depuis
    la plus grande qui est celle qui convient aux plus grands chiens,
    tels qu’on en voit, &amp; c’est merveille d’en trouver de tant de
    differentes grandeurs &amp; petitesses, je laisse le surplus de
    cette consideration aux veneurs &amp; autres qui font estat des
    ordres de tels animaux. Puis m’examinãt au prix des autres hommes,
    je me mets à esplucher la difference qu’il y a entre les
    personnes, &amp; à fin que j’y vienne plustost, &amp; le face voir
    par ce qui en est produit, je mettray en avant ce qui avient par les
    exercices, &amp; pour un entre tous j’examineray ceux qui apprennent
    à escrire : Voyez plusieurs qui seront de mesme age, de mœurs
    conformes, de non dissemblable habitude, &amp; de desir presque
    égal, ayans un unique &amp; seul maistre qui distribuë égale
    diligence, &amp; avec mesme methode son art à ceux-cy, vous n’en
    verrez point deux qui facent l’un cõme l’autre, si qu’il y paroistra
    une difference aisée à voir : Cela m’attire à recognoistre tant que
    je puis combien different les esprits, &amp; les organes, car s’ils
    estoyent sans difference, il y en auroit peu à leurs faits, qu’ainsi
    ne soit, quand ceux-cy qui sçauront bien escrire auroyent mesme nom,
    si ne signeront-ils pas l’un ainsi que l’autre, &amp; mesmes, qui
    est bien plus, il faut qu’un maistre soit excellemment
    hardy, &amp; approchant de la perfection, pour faire deux mesmes
    seings du tout semblable : Et encor qu’il soit imprimé on y
    trouverra de la difference, &amp; c’est là où il s’en doit moins
    rencontrer. Si nous passons plus outre regardons tant d’hommes
    &amp; de femmes, de mébres bien faicts, de façon exactement dressez,
    nous n’en voyons point deux qui se ressemblent, si ce n’est de bien
    loin : La mesme loy que Dieu a mise en la difference de ce genre est
    espandue sur tous animaux qu’il a distingué par cette marque,
    laquelle aussi s’estend sur tous les infinis sujects du monde, ils
    sont chacun caracterisez du general seau, &amp; du particulier du
    general, pour estre oyseau, poisson, ou arbre, &amp; du particulier
    pour estre cettuy cy, on cettuy-là. A la verité ce grand meslange
    dont Dieu se sert pour les distinctions de sujects, est
    tres-admirable, &amp; sur tout encor en ce qu’il n’y a rien qui ne
    differe de son semblable. Voicy l’ouverture à cét abysme, il n’y
    faut qu’entrer, &amp; non s’y precipiter, partant je me retiens,
    pour en dire des merveilles une autre fois a non pour raconter des
    vanitel de plaisir, mais des veritez d’edification.
     
  
  
    De l’Harmonie. Faux-bourdon.
    Prose.  OBJECT LXIV.
     
    
    UELQUES belles ordonnances que les hommes pensent avoir faites,
    si sont-ils contraints de considerer &amp; advouer qu’ils y sont
    induits par ce qui Est. Ce n’est point leur bel esprit qui les a
    inventées, mais il est l’organe qui a donné le moyen de les avoir
    representées ; Nous n’entrerons point icy à la perquisition des
    causes plus esloignées, &amp; ne discovrerons pas des establissemens
    souverains, ains contens de ce qui est au dessous de nous, nous
    traitterons des beaux sujects qui sont à nostre
    disposition, &amp; sur lesquels les hommes peuvent. Puis ceux qui
    voudront iuger par comparaison pourront se dilater selon ce qui
    s’offrira. Contemplons les arts &amp; prenons garde comment on les
    acheve, &amp; en pensons ce que nous voudrons nous serons forcez
    d’admettre qu’il falloit qu’il en fut ainsi, qu’il est, &amp; ne se
    pouvoit faire autrement, mesmes si és isles esloignées par trop de
    toutes terres &amp; traficques, les hommes qui n’ont encor rien
    mettoient peine à se cultiver d’eux mesmes, &amp; qu’ils trouvassent
    les arts, &amp; s’y avãçassent, il aviendroit à la fin que les
    doctrines &amp; mestiers qu’ils establiroyent auroyent en fin
    pareilles &amp; semblables institutions, &amp; organes que les
    nostres, &amp; bien que possible il y eut quelque difference és
    figures si seroit-ce tousiours cela. En voicy la raison laquelle
    durera tant que lon m’en ayt presenté une meilleure ou plus
    exacte, &amp; toutesfois qu’elle soit tirée de l’existant, dautant
    qu’il est necessaire : Tout le consistant faict paroistre son
    harmonie, je ne pense pas que l’harmonie le face estre, car il
    est &amp; subsiste, &amp; son harmonie est par luy : Or il y a en
    l’harmonie une perfection &amp; nature qui n’a autre cause que
    soy-mesme, apres cela qui l’a fait estre, qui est Dieu, parce que ce
    qu’il a voulu &amp; veut Est, parquoy l’harmonie existe en
    soy, &amp; cette perfection est exacte, &amp; telle que nous ne la
    pouvons discerner autrement qu’elle est, aussi les principes en sont
    la propre existence : or dautant qu’il n’y a point de plaisir qu’à
    la demonstration, je la proposeray tirée de la tant vulgaire que lon
    raconte de Pythagoras rencontrant la Musique. Oyez plusieurs
    forgerons frapper sur l’enclume, &amp; escoutez, vous
    discernerez &amp; distinguerez aysément celuy qui conduit les
    autres &amp; jugerez combien ils seront, &amp; l’oreille vous
    apportera une certaine remarque des accords qu’ils feront ; C’est
    une chose certaine que s’ils ne battoyent de mesme, ils ne se
    nuiroyent pas seulement, &amp; empescheroyent le conducteur de les
    bien addresser, où il faut toucher, mais aussi ils gasteroient
    l’ouvrage : Ceux qui ont l’ouye dressée aux convenances des accords,
    sentiront les disproportiõs qu’il y aura des accords que les
    marteaux exciteront par les tons que fait leur cheute sur le
    fer, &amp; remarqueront quels tons se seront : Et pour affermer ce
    que les plus doctes ont discouru du demy ton majeur, &amp; demy ton
    mineur, &amp; que le ton comme il est vray ne peut estre party en
    deux également, il faut prendre qu’en recognoissant le marteau qui
    frappe le premier, &amp; celuy qui acheve, je dis qui frape le
    premier, &amp; cõ-duisant les autres : Car à commencer à forger
    quelquesfois, le gros marteau ira le premier, escoutant donc
    diligemment les coups, dernier &amp; premier, on percevra une
    intervale plus grande, qu’il n’y a entre les autres, ce qui est
    ouy, &amp; toutesfois on ne sçauroit dire exactement le surcroist de
    cét intervalle encor qu’il soit perceptible. Aux batteurs en grange
    on peut faire la mesme observation, &amp; non en ceux qui battent la
    laine, pour ce qu’ils ont une verge à chaque main qui cõfond les
    intervalles, les coupant si confusément qu’elles eschappent de
    l’oreille, &amp; faudroit avoir l’ouye aussi subtile, que la
    veuë, &amp; mesmes aussi vive que celle de la Nymphe qui voyoit
    &amp; appercevoit de combien grossissoyent chaque jour les fruicts
    aux arbres. Avant que sortir de cette bonne habitude : Je m’avise
    d’une façon de parler que je trouve incommode : Quand on dit, Le
    beau chant, Faux-bourdon : je ne sçay pourquoy ils l’ont ainsi
    nommé : Il m’est avis qu’il vaudroit mieux dire, Franc-Bourdon,
    Concentus aqualis. Ou de quelque
    autre façon qu’il le representast mieux. Ce peu servira
    d’eschantillon à remarquer ce qui Est, &amp; comme toutes choses
    suyvant incessammet, &amp; proprement les regles qui sont escrites
    en l’univers ce faux bourdon m’a faict souvenir de ces rithmes
    Latines, que lon chante en l’Eglise bien souvent, &amp; que lon
    nomme proses. Oyant ainsi parler, ie ne pouvois autresfois m’en
    contenter, &amp; desia le disputois pour arguer de faux cette
    parole, veu que en François nous appellons prose nostre discours
    sans rime, &amp; qui est sans mesure. Mais en fin ie me suis avisé
    que ce mot ne doit pas icy estre François, ny Latin Prosa, ains
    Prosodia Grec, lequel en nostre langue a esté abregé, car de dire
    Prosodie, eut esté trop long, on a dit prose : cela m’a satisfaict,
    s’il en faict autant à d’autres, à la bonne heure : Il y aura de
    l’harmonie entre nous, &amp; par elles nous aurons de la Conformité
    à tout ce qui est desirable en ce monde.
  
  
  
  
    Des couleurs que l’ær faict au
    verre. Des couleurs &amp; des
    ombres. Ce qui peut estre dit accident sans substance.  OBJECT
    LXV.
     
    
    OUS avons quelquesfois discouru, mais en passant, des
    ombres &amp; des couleurs à cette heure il faut se dilater un peu :
    car ce suject est beau par ce qu’il donne du plaisir aux yeux, &amp;
    à la fantaisie, comme estant leur principal object, &amp; puis le
    discours de ce qui est beau donne du contentement : La diversité des
    couleurs &amp; de leurs ombres est en l’ær, &amp; en l’eau. Et le
    Soleil les faict paroistre par la vivacité de son rayon, &amp; les
    represente en la sorte qu’il faict l’Iris : Avisez quelquesfois
    quand vous serez prés d’une fontaine qui jette l’eau en
    haut, &amp; elle tombe en arc, si lors qu’elle jallit en l’ær le
    Soleil y donne concentriquement, ou à peu prés vous verrez les
    mesmes couleurs que celles de l’arc celeste, ces diverses peintures
    se font par les differentes espoisseurs de l’eau, &amp; vappeurs
    ærées, qui s’assemblent, puis se posent sur quelques sujects
    solides. Cecy me represente ce qu’autresfois j’ay aussi presenté à
    vos yeux, &amp; m’avise des verrieres qui sont blanches, lesquelles
    estans exposées à l’ær &amp; bouchans une fenestre un peu en pente
    principalement, car cela que nous attendons ne se feroit presque
    point. Ces grands plats de verre, mis ainsi à l’ær, pour en estre
    touchez, battus des vents, arrousez de la pluye, &amp; visitez des
    rayons de la Lune, reçoivent plusieurs vapeurs &amp; exalations qui
    sont poussées vers eux toute la nuict, &amp; le reste du téps : Puis
    le Soleil venant donner sur eux, la vive penetrance de ses rayons,
    recuit les legeres substances que la lune a delayées sur ces
    verrieres, &amp; cette glaire humide qui s’est assappée contre le
    poly du verre, est recuite par cette benigne chaleur, &amp; alors il
    s’y faict des couleurs rouges, bleuës, vertes, &amp; autres qui sont
    tellement assechees &amp; jointes au verre, qu’il n’y a pas moyen de
    les effacer : De ces verrieres je viens aux vitres d’Eglise, lieux
    publics, &amp; maisons, lesquelles vitres sont peintes de
    couleurs, &amp; mesmes outre les armoiries qu’on y met
    ordinairement, il y à des figures, compartimens, &amp; autres
    pourtraicts usitez à la peinture platte : De ces vitres-là il y en a
    de deux sortes, dont les unes ne sont que simplement
    peintures, &amp; s’effacent avec le temps. L’autre est bien
    meilleure, car les figures &amp; couleurs persistent tousiours,
    parce qu’elles y sont fermes &amp; fixes, &amp; tellemét
    apposées &amp; recuites par ceux qui travaillét d’apprest que ny les
    pluyes, ny les froideurs de la Lune, ny les ardeurs du Soleil ne les
    peuvét alterer. De cette façon encor il y en a de deux sortes : car
    on en faict qu’estans posées en leur lieu, &amp; le Soleil donnant
    contre ses rayons passent à travers le verre, porte les couleurs ou
    leurs ombres jusques au solide, où la lueur se finist : Les autres
    sont toutes pareilles se séble, mais il y a une differéce notable,
    c’est que les rayõs du Soleil donnans contre s’y arrestent, &amp; ne
    les traversent point, dautant qu’avec les couleurs il y a une
    certaine couche qui empesche les rayõs de porter en bas les couleurs
    comme aux autres qui sont aysément transpercées, mesme de l’œil ;
    car si quelqu’un regarde à travers il verra jusques où peut
    s’estendre sa veuë, &amp; y portera la couleur, tout ainsi que le
    Soleil l’a jettée sur le plein solide, où toutes les ombres des
    couleurs se trouveront discernées par l’œil. Mais à sçavoir si ces
    ombres de couleurs que le rayon du Soleil applique à
    terre &amp; manifestemét represente estre vives, &amp; celles-là
    mesmes qui sont auverre sont propremét ombres, veu que les ombres se
    vestent de noir, car ordinairement l’ombre des sujects est noire,
    estant image ou parante de la Nuict, qui se faict en l’absence de la
    lumiere : En ces couleurs il y a de la lumiere, laquelle donnant
    contre un corps opaque causeroit une ombre cõme l’autre
    ombre, &amp; en ce suject coulouré il n’y a rien de tel, donc il
    semble que cette representation de couleurs ne soit pas ombre, mais
    couleur telle qu’elle paroist aux yeux qui en sont juges.
    Proprement &amp; à mon avis, couleur est le brillãt de l’impression
    de la chaleur qui est en quelque sujet lequel brillant est excité
    par la vivacité assemblante de l’effect du feu, lequel y joint
    l’esclat de la proprieté que les Elemens ont à constituer cét object
    de la veuë : Ainsi couleur est le propre visible du corps, estant
    icelle couleur veuë &amp; discernée par le moyen de la lumiere.
    Tellement que la lumiere &amp; la vehemence du rayon du Soleil,
    portãt la couleur du verre parmy l’ær, l’en teint tout, &amp; si
    l’ær estoit assez solide on verroit en luy les couleurs qui sont
    apperceuës à bas, parce qu’’elles sont en luy depuis la verriere
    jusques à terre, qu’ainsi ne soit en un instant vous opposerez à la
    vitre un autre corps, &amp; ce corps receura les couleurs, ostez-le,
    les couleurs iront en bas en un moment, qui seroit contre le naturel
    du mouvement, ces couleurs qui sont veues à bas le sont au suject
    opposé en mesme quantité, &amp; qualité : &amp; pour encor le mieux
    persuader, mettez une vitre dans ce rayon, elle sera teinte
    dedans &amp; dehors, &amp; si la teinture ne laissera d’aller
    jusques à bas, au corps opaque opposé. Ayant joyeusement pris garde
    à cecy pour en conclurre, sans offencer les sçavants, qui pourroient
    estimer q ie l’affecte trop, puis que je le redis, &amp; que j’y
    pense quelque finesse, ou que je cuide avoir avisé quelque belle
    authorité en cette subtilité, volontiers je voudrois encor que ces
    couleurs-là seroient accidens sans substance, accidens
    separables &amp; momentaires. Si tel accident avoit égard à quelque
    autre sens qui le peust apprehéder il seroit plus qu’il n’est, mais
    il ne tombe que sous la veuë, &amp; ne persiste qu’au sujet où il
    est veritablement, estant aux autres comme en verité, mais non en
    son essence, dautant que s’il y estoit essentiellement il seroit uny
    à la sustance, de laquelle il ne peut estre separé en un moment,
    bien que cõme accident il le puisse estre : mais c’est avec les
    circonstances qui y sont requises : Si quelqu’un avise que je ne
    parle pas assez filosofiquemét, il faut qu’il me fournisse, s’il luy
    plaist, des mots propres, pour telle demonstration, &amp; que ses
    mots facét mieux que les paroles dont nous usons : Ce pendant que
    ces couleurs passent &amp; que nous les voyons descendre de la belle
    voulte d’un Eglise bien relevée, arrestons un petit, &amp; ayant les
    yeux attachez contre le pavé où frappe l’effect du Soleil, donnant
    en sa force sur ces verres, &amp; nous verrons &amp; appercevrons un
    mouvement remarquable : On void, levant les yeux, le Soleil
    bouïllonnant, &amp; puis on regarde la representation en bas se tre
    mousser &amp; faire du chemin : Ces gentilles observations ne
    semblent estre d’aucune consequence, mais si on les prend bien on
    dira que par ces legeres nottes on s’avance és solides cognoissances
    qui font que l’esprit s’esleve vers l’Autheur de Tout, pour
    l’admirer &amp; benir.
     
  
  
    Quand on se brusle les doigts on
    les met en sa bouche.  OBJECT LXVI.
    
    Es sujets plausibles ont accoustumé d’estre receus avec
    delectatiõ, &amp; non sans cause, car le contentement vient de ce
    qui plaist, Mais qui sont proprement ces sujects-là ? Je croy que ce
    sont ceux qui nous concernét le plus, &amp; qui ont quelque
    cõvenance avec nous, ou avec nos actions, ou à ce qui nous arrive
    ordinairement : Et si on s’y arreste, ce n’est que par
    rencontre, &amp; ne le peut-on estimer à mauvaise curiosité. Il est
    bon &amp; seant de s’informer de tout ce à quoy on préd garde, non
    pour faire le curieux mal à propos, mais pour faire que tout soit le
    plus d’ordre qu’il est possible, &amp; sur tout faut tacher d’en
    oster l’affectation. Je m’allois jetter en un beau
    labyrinthe, &amp; cette douceur de recerche agreable m’emportoit,
    que soudain meu par mon genie ou bon Ange qui m’empesche de
    m’affliger aux recherches trop serieuses, m’a fait souvenir d’une
    action que je voy souvent practiquer : C’est que quand on prend son
    repas, s’il avient que par mesgarde on touche du doigt à quelque
    chose trop chaud, &amp; que comme on dit on se brusle, (car on n’est
    pas bruslé, ains eschaudé, ) on met soudain le doigt en la bouche.
    Si quelqu’un qui pourroit reprendre, pensant de cette action selon
    l’imagination du Satyre, qui vid le Païsan s’eschauffer les mains
    avec son alleine, &amp; refroidir sa soupe en soufflant, trouvant
    estrange que le chaud &amp; le froid vinssent de mesme lieu,
    pourroit dire à celuy qui fait ce geste : Tu mets en lieu chaud tõ
    doigt pour le refroidir, &amp; en mocqueroit, cõme n’y ayant aucune
    apparèce de mettre en la bouche où il ne fit jamais froid, le doigt
    qui a trop senty &amp; receu de chaleur, au lieu de le conduire en
    un lieu fraiz. Pour respondre nous aviserons ce qui
    est, &amp; dirons qu’encor que la chaleur soit en la bouche, on ne
    laisse pas d’y trouver du remede à ce petit excez, dautant que telle
    bruslure demande pour estre appaisée non un soudain &amp; grand
    froid, mais une lenteur aggreable, comme elle est trouvée en la
    bouche, ainsi ce qui a senty l’effort du chaud, sent du
    r’adoucissemét à l’occasion de la moitteur téperée qu’il rencontre.
    Et bien qu’il soit vray que les contraires sont moyenneurs de
    mutuelle guarison, si faut-il adjouster l’ordre &amp; le moyen,
    autrement en lieu de guarir &amp; preserver, on doubleroit le
    mal &amp; feroit-on perir. De là nous observõs qu’en tout, le moyen
    est requis, &amp; que le temperamment est l’ordre de tout bien en
    nature.
  
  
  
  
    Qu’il y avoit desia beaucoup de
    peuple quand Caïn tua son frere Abel.  OBJECT LXVII.
     
    
    ’EST un grand contentement que de se sçavoir developper des nuées
    qui conneut le vulgaire ignorant. Dieu m’ayant donné un peu de
    lumiere pour m’en eschapper un petit, je repense à part moy les
    discours que tiennent entr’eux les bonnes gens, lesquels discours
    sont tirez bien souvent de la verité mal-cognuë, &amp; ainsi je me
    ris sans offencer leur simplicité, de ces beaux rencontreux qui font
    des enigmes, ou alleguent celles des autres, entre lesquelles
    j’enprendray une, non pas pour l’interpreter de la sorte qu’un
    certain Docteur en interprete d’autres. Cettuy-cy ayant leu l’enigme
    de la nege, l’a interpreté de la pierre filosofale, destournant de
    mesme selon sa vaine fantaisie, plusieurs autres belles qui
    suivent : mais je diray la verité, puis j’examineray la faute, nõ
    faute, &amp; feray paroistre l’inadvertance de ceux qui ont causé
    cette petite gentillesse, qui est que lon demande : Qui est celuy
    qui a tué le quart de tout le monde ? Il y a d’autres choses, mais
    je les laisse, je n’ay affaire que de cecy, Ceux qui oyét cela
    entrent en grãde admiratiõ ouyr dire qu’un homme eut tué le quart
    des vivans sur terre, cela est vray en apparence, sans rechercher de
    prés le fonds &amp; le temps, &amp; les affaires. Je m’esbahis de
    ceux qui ayans estudié faisoyent ainsi entendre cela nuëment au
    peuple, je croy qu’ils n’estoient gueres fins. Apres que lon y a
    songé, &amp; qu’on ne peut expliquer la doute, on
    l’enseignera, &amp; dit-on : C’est Cain dautant qu’il n’y avoit au
    mõde de personnes qu’Adam, Eue, Caïn, &amp; Abel, &amp; Caïn tua
    Abel qui estoit le quart des vivãs, &amp; pource que l’Escriture ne
    parle que de ces quatre-là, il semble qu’il n’y eut que ceux là. Ces
    gens de petit esprit ne lisent pas qu’apres ce meurtre, &amp; que
    Dieu parla à Cain qui luy respondit fort audacieusemét : le bon Dieu
    luy ayant remõstré, &amp; ce malin repliquant sans consideration :
    En fin Dieu le condemna à misere perpetuelle de vagabond, accõpagné
    de maledictions. Ce meschant se voyant cõdamné, dit que sa peine
    estoit trop grande, &amp; que quiconque le trouveroit le tueroit :
    Il est dit que Dieu mit en Cain un signe &amp; marque, à fin que si
    quelqu’un le trouvoit il ne le tuast pas. Ce n’estoit pas eu égard à
    Adã &amp; Eue, car ils le cognoissoiet bien, &amp; ne luy eussent
    pas voulu faire mal, car c’estoit leur aisné, ce n’estoit pas aussi
    pour effaroucher les bestes, pource que les bestes craignét
    l’homme, &amp; puis on se garde des bestes, luy qui estoit homme de
    travail sçavoit bien s’en preserver, c’estoit donc à fin que celuy
    d’entre le peuple qui ne le cognoissoit point, &amp; Je rencontrãt
    quelques fois, faisant possible mal, ou bien le cognoissant &amp;
    voulant venger la mort d’Abel, fut empesché de ce faire par la notte
    qui estoit en luy. La preuve de cecy est qu’ayãt Cain esté bãny du
    bon quartier, il se retira &amp; bastit une ville du nom de son
    premier nay. Il luy avoit fallu avoir une femme, &amp; puis des
    enfans, il y en avoit donc desia &amp; beaucoup : Car mesmes un peu
    apres vous voyez les familles grandes &amp; qu’il y en eut deux
    sortes, les uns de la vraye religion, dits les enfans de
    Dieu, &amp; l’autre devoyez, &amp; suivant les superstitions de
    Caïn, appellez les enfans des hõmes. Il fallut bien qu’il en fut
    ainsi, car Dieu n’avoit pas faict d’autres personnes
    qu’Adam &amp; Eve, car il n’y a eu qu’eux, qui sont l’origine de
    tous les humains : Je diray un petit mot aux peintres qui arment
    Cain d’une maschoire d’asne, &amp; partant disent que le premier
    mort fut une asne : Voyla de beaux discours, je trouve meilleur ceux
    qui luy mettét en main une palle, qui est l’outil de son
    mestier, &amp; toutes fois il y a apparence que ce fut d’un glaive,
    car on avoit desia inventé plusieurs arts, comment eut-on labouré la
    terre &amp; tondu les brebis, &amp; immolé les bestes, &amp; dressé
    des autels, &amp; faict du feu si on n’eut eu desia des arts qui
    estoient divulguez ? Tout cecy a de l’apparence : Mais il n’est pas
    escrit, car en ce lieu l’Escriture est fort succincte, &amp; le
    Profete taschoit à venir vistement au Deluge, pource q ce peuple là
    ayant esté maudit de Dieu, il en falloit laisser couler la memoire ;
    Or il faut que ces considerations nous attirent à mediter à la bonté
    de Dieu, qui a donné tant de biens à l’homme pour en
    jouïr, &amp; nous n’en avons non plus de souvenance que Cain, c’est
    de ce sujet qu’il faut faire des enigmes, &amp; les bien interpreter
    en pensées qui nous eslevent à servir Dieu, &amp; est devinant de si
    beaux propos nous disposer estre gens de bien.
    
    
  
  
    Certaines observations qui
    tendent à la commodité.  OBJECT LXVIII.
     
    
    E pauvre Abel, cét innocent berger m’a fait souvenir de plusieurs
    gentillesses qui se practiquent parmy les artisans champestres. Et
    pour ce que j’ay deliberé Dieu aydant de donner bien tost au peuple
    beaucoup de beaux secrets que j’ay cognus &amp; apris par mon
    labeur, &amp; industrie, pour en charité gratifier les gens de bien,
    je veux par ce peu disposer les courages à attendre ce que je
    prepare. Desia j’en ay esté prodigue au Poëme des vers à soye, ceux
    qui le mespriseront ne sçauront pas le bien qu’il y a. Mais venons à
    nos practiques profitables. J’ay discouru des poules qui fõt
    beaucoup d’œufs, &amp; je vous advise que par observatiõ, j’ay
    recognu que celles qui sont nées au mois d’Aoust sont les
    meilleures, les mesnagers qui s’en sont advisez sont
    sages, &amp; ceux qui s’en aviseront ne seront point inconsiderez.
    Regardant plus avant en la basse court, j’ay veu des
    vaches &amp; m’est resouvenu de ce que i’ay ouy conter aux bonnes
    femmes, Que les vaches sont fort desplaisantes &amp; ennuyées, si
    les personnes les voyent vesler, &amp; toutesfois il les faut
    espier, &amp; se cacher pour leur faire plaisir, &amp; y prendre
    garde soigneusement, afin qu’elles ne mangent leur delivre, car si
    elles le mangent elles se gasteront, &amp; ne vaudront plus rien
    pour en faire estat, &amp; les garder, soit pour estre laitieres, ou
    portoires : tellement que leurs veaux estans ostez les faut en
    graisser, &amp; envoyer aux bouchers de bonne heure. Ceux qui l’ont
    observé ont recognu que leur fruict d’apres cét
    inconveniét, &amp; leur laict n’ont plus cette bõté naturelle qui
    augmète &amp; est agreable, ains sont diminées,
    tristes &amp; desgoutans. Mais de celles qui n’ont point mangé leur
    delivre, le fruict &amp; le laict sont bons, favoureux, gras, &amp;
    tenans tousiours quelque chose de bonne vivacité naturelle, au
    contraire des autres qui n’ont qu’une apparence fade. Celles cy
    comme aussi les autres me ramentoivent ce que j’ay veu practiquer
    aux personnes des mestairies ; C’est que voulant tirer le veau de
    dessous la mere pour le vendre, &amp; ne la contrister
    point &amp; faire qu’elle s’abstiendra de crier ou exciter du
    bruict, il faut prendre du poil du petit, &amp; le faire manger à la
    mere, &amp; elle demeurera paisible. Et bien ce sont traicts de
    mesnage, s’ils sont declarez par d’autres, tant mieux, tous n’ont
    pas tous les livres, je ne l’ay leu que dans le grand livre du
    monde, dont plusieurs fueillets sont les paroles &amp; actions des
    personnes avec lesquelles j’ay conversé pour tousiours apprendre.
    Disant cecy comme je le pense, estant encor ce m’est-il advis parmy
    les vaches, je considere une chose que j’ay presques honte de
    raconter, non qu’il y ait de l’insolence ou des honnesteté, si ce
    n’est honte à nous de n’estre pas assez sçavant, &amp; ce que je
    repense tant attentivement est qu’il semble que les bestes ont plus
    d’esprit que les personnes, car elles se contentent quand elles ne
    peuvent davantage. Et puis ce qui est le plus notable elles nous
    entendent en toutes les sortes que nous voulõs ; s’addressent comme
    il nous plaist, &amp; nous ne les entendõs point, si ce n’est peut
    estre en fort peu, &amp; encor avec une si longue accoustumance que
    nous sommes privez d’elles avant que d’y estre stylez. De qui
    peut-on sçavoir la raison de ceçy ? ce sera de celuy qui les sçaura
    toutes, &amp; il n’y a qu’un qui est Dieu, auquel je me remets pour
    tascher à obeïr à sa volonté, recueuillant de ses œuvres ce dont je
    seray capable &amp; pourray comprédre par l’illumination du S.
    Esprit pour en icelles le loüer &amp; benir.
    
    
  
  
    Des choses
    pasées &amp; souffertes par les Doctes. Que signifie ce mot Office.
    Ceans on monstre l’Arithmetique, &amp;c.  OBJECT LXIX.
     
    
    ORS que quelque bel esprit s’arrestera curieusement à m’examiner
    de mesme soin &amp; sans aigreur que je cherche les autres, il me
    pourra dire que je mets plusieurs choses en avant qui ne doivent
    plus estre repensées pour ce que le temps &amp; l’authorité des
    Sages y a passé. Je respondray tout d’un coup pour n’amuser point le
    tapis, &amp; ne flatter personne, que tous n’ont pas des yeux pour
    appercevoir tout. Partant ayant eu ma part de cette habitude à
    discerner par la veuë &amp; le jugemét pour quelques particularitez,
    je ne me retiendray point que je ne face mon devoir. Voyons cecy que
    je pretends és choles qui sont souvent devant les yeux, &amp; par
    quelques unes on s’avisera des autres. Au Pseaume de penitence,
    Domine ne in furore, le second au
    cinqui esme verset il y a
    Putruerunt &amp; corrupta sunt
    cicatrices meœ. Sage Theologien qui verrez cecy, n’attritribuez
    pas de temerité en mon esprit, jusques à ce que vous ayez veu ma
    cõclusion. Ce verset a esté traduit en François, par Marot, Mes
    cicatrices puantes sont fluantes, &amp; c. Et un autre qui a bien
    plus de presomption &amp; de doctrine avec honneur Pastoral : En sa
    version de ce mesme Pseaume, a fait la mesme erreur, usant de ce mot
    de cicatrices : Voila comme l’opinion qu’on a de ces hommes de
    credit donne authorité aux fautes : Je m’esbahy que tant &amp; tant
    de doctes qui ont leu Marot, soit pour le favoriser, ou le corriger,
    l’authoriser, ou blasmer, n’y ont pris garde non plus qu’en en
    beaucoup d’autres endroicts. Ce dont je me formalise est que celuy
    qui a mis en son œuvre le mesme mot estant ennemy de la memoire de
    Marot ne la pas bien censuré, luy qui avoit en main
    l’Hebreu &amp; le Grec au moins il en faisoit monstre. On me dira
    estes vous plus sage que le sainct Esprit, qui au texte de
    l’Escriture en la traduction Latine l’y a mis ? Ne parlez pas ainsi
    de moy, &amp; n’imputez point d’erreur au Tout-puissant : Il est
    bien en Latin &amp; très-mal au François, je ne suis pas grammarien,
    mais je le seray ce coup-cy, &amp; puis aussi je diray qu’il y a en
    cét endroit une des façons de parler de l’Escriture qui met les
    choses passées pour presentes, &amp; les presentes pour futures :
    Futruerunt &amp; corrupta sunt
    cicatrices mea sunt icy signifie
    fuerunt, Mes cicatrices ont esté
    putrides &amp; corrompuës, c’est que le lieu où maintenant sont mes
    cicatrices estoient ulceres puantes &amp; corrompuës : Car la
    cicatrice n’est pas de telle qualité, mais est une naturelle
    couverture de la chair endurcie, comme un cal, estenduë par dessus
    les ulceres guaries, &amp; est au lieu de la peau, aussi ce n’est
    pas peau, car la peau ne reviét jamais, ains la cicatrice se forme
    par l’effect des medicaments astringens, tellement que l’humeur qui
    est en la chair cessant, par la vigueur naturelle, cette similitude
    de peau se faict : Cela advisé il ne falloit pas dire cicatrices
    corrompuës &amp; puantes, encor qu’il semble qu’il soit au Latin,
    car ce qui est propre de bon en une langue devient
    impropre &amp; vicieux en une autre. Si je vouloir en proposer
    d’autres j’en ferois un volume, je me contente d’en esplucher
    çà &amp; là, &amp; en produire un peu pour reveiller les esprits,
    dont aucuns possible voulants authoriser cette faute en feront une
    figure, comme de celle qu’a faite ce grand Poëte contre qui ceux qui
    escriront se froisseront, cette figure que je n’entends point encor
    est en ce vers,
    Serre et lasche la bride aux
    Postillons d’Eole.
    Je n’ay jamais ouy que les Postillons fussent bridez, si ce n’est
    de bon vin par plaisir. On m’a dit qu’il avoit mis Courselots pour
    Postillons, &amp; que le Compositeur n’entendant pas ce terme, mit
    Postillons luy estant advis qu’il le lisoit entre quelques
    effaceures : Le commentateur devoit y prendre garde, mais il escrit
    beaucoup de choses qu’il n’entend pas. Sages esprits ce que je dy
    est pour encourager le monde, &amp; leur monstrer qu’il faut loüer
    tous ceux qui travaillent : Et pour ce je vous prie ô
    sçavants &amp; discrets, d’avoir quelque acception des ouvrages, ne
    dedaignant pas les petits, puis que les grãds sont en danger de
    faire des fautes. Je vous ay advisez autre part que vous Doctes,
    estes comme le linge neuf, sur lequel une goute d’eau ou quelque
    salleté paroist bien plus que sur le viel ; Ainsi une erreur en
    celuy qui est de grande estime est bien plus notable qu’en celuy
    dont on ne fait gueres de conte. Or vivons en la belle liberté de
    nostre esprit, il n’y a point de mal à cette petite guerre que je
    fay, on n’intentera point de procez, ny pour ny contre, parquoy je
    m’advanceray de dire encores quelque gentillesse, Je voy les beaux
    esprits &amp; qui sont modestes voulans parler de quelqu’un qui leur
    aura fait service diront, pensans adoucir le mot pour le signifier
    plaisir : Il m’a rédu de bons offices, c’est parler sans avoir, ne
    leur desplaise l’intelligence du mot, car à bon escient, Office
    signifie devoir, &amp; je le tiens estre plus estroit que service :
    car je pourray faire service à quelqu’un auquel je ne seray point
    tenu, ny obligé d’en faire, mais Office est par ce que lon le doit.
    Si i’osois j’advertirois un peu nos maistres d’une façon de parler
    qui est és heures : On met au tiltre en quelques unes, L’Office de
    la Vierge, &amp; c. Et bien ce n’est pas par mal, ce que j’en dis,
    il m’est advis qu’il convient plustost dire l’Office à la Vierge
    Marie, ou l’Office à nostre Dame, que de dire l’Office de nostre
    Dame : car c’est à elle à qui on l’addresse &amp; non elle qui le
    doit : On a en Latin fait tout de mesmes, c’est sans y penser, aussi
    je n’accuse personne, mais je dis mon opinion, &amp; en suitte pour
    ce que cecy touche ceux qui font les premieres leçons aux enfans,
    j’avise ces maistres que c’est mal &amp; improprement dit, Ceans on
    monstre l’Escriture, ou l’Arithmetique, &amp; c. Il n’y a rien tant
    aisé que de monstrer, En un quart d’heure je monstreray plus de
    langues &amp; de sciences que n’en sçavent les douze plus doctes de
    Paris. Il faut donc mettre : On enseigne, c’est le maistre qui
    enseigne, &amp; le disciple apprend : C’est improprement parler de
    dire apprenez moy cela, il faut dire enseignez moy cela, Et le
    maistre dira à l’escolier apprenez cela, on peut aussi dire monstrez
    moy comme vous faites ce trait là, mais il est plus
    propre &amp; comprend davantage de dire, enseignez moy telle ou
    telle chose : Cecy est dit pour l’observation de la naïveté du
    langage. Les Doctes &amp; les aspirans font ainsi des petites
    bricoles, lesquelles si on observe serviront comme d’eschafaut à
    bastir le bel edifice de l’eloquence. Mettons y tous la
    main, &amp; taschans à polir la beauté de nostre langue, passons
    outre en nos actions, &amp; mettons-y bel ordre, que si nous
    parvenons à bien dire, nous faisions encores mieux.
     
  
  
    Ordinairement ceux qui
    travaillent le plus gaignent les moins.  OBJECT LXX.
     
    
    E Sage parlant des vanitez du monde, les a fort bien
    nottées, &amp; tellement que si on en veut dire faut l’imiter ou
    dire ce qu’il a dit. Le lisant diligemment, j’ay colligé de ses
    maximes : Que ceux qui ont le plus de peine, font ceux qui ont lle
    plus de peine, font plus de besongne, &amp; travaillent le plus,
    trouvent moins de gain &amp; ont peu de profit : Voyons toutes les
    occupations de dessous le Soleil, au moins quelques unes de celles
    qui nous paroistront. Considerons és Eglises où il y a du bien tant
    pour honorer les Pasteurs &amp; Claircs, que pour salarier les
    serviteurs : prenez garde que ceux qui ont toute la peine, comme les
    Chantres, les Prestres qui ne tiennent pas le plus grand rang, ceux
    qui sont pour sonner &amp; faire le service de peine, qui se levent
    les premiers &amp; retirent les derniers, ont grand soin, &amp; sont
    presques en perpetuel travail, sont ceux qui reçoivent le moins de
    commoditez, &amp; fort peu au prix d’un Chanoine. Es Palais de
    Justice ceux qui font le plus de bruit, qui vont &amp; viennent pour
    mettre les affaires en estat, reçoivent plus souvent possible de
    l’argét, mis non tant &amp; avec si peu de travail que les grands :
    aussi faut-il que chacun fait remuneré selon son rang &amp; sa
    dignité, &amp; la despense qu’il doit faire. Les Medecins ne mettent
    rien du leur, &amp; n’ont pas beaucoup de peine, &amp; toutesfois
    ils gaignent bien plus quel l’Apoticaire ne fait, lequel a tout le
    soin &amp; fatigue aupres des malades : J’ay observé en ce monde un
    mauvais soucy &amp; souvent contrainct : Les Collecteurs des Tailles
    ont de la peine infinie à recueuillir les deniers, &amp; souvent s’y
    appauvrissent, &amp; les Receveurs s’enrichissent avec peu de
    spin, &amp; de travail : Les pauvres faiseurs &amp; cuevilleurs de
    sel, peinent infiniment, &amp; les Partisans amassent &amp; succent
    les miel des thresors : Et sur tout les tristes Miniers ont de la
    peine &amp; supportent du travail plus que des asnes
    chastrez, &amp; bien qu’ils traictent &amp; manient les precieuses
    fleurs du monde qui enrichissent les autres, ils n’ont pour
    recompense que travaux sur travaux, &amp; peu de pain avec un maigre
    contentement ; Il font abonder les riches, &amp; ils sont
    miserables &amp; gueux, quelque fraude qu’ils puissent faire (si
    aucune s’en trouve en cét ordre de gens) qui ne souspire qu’apres un
    fort modique loyer. Les piteux soldats me font pitié, qui se vont
    faire blesser, devaliser, &amp; tuer, pour moins que du
    pain, &amp; ne remportent ny gloire, ny argent : &amp; ceux qui à la
    Cour vont servant les serviteurs sçavent combien il y a de peine
    &amp; de mal à faire beaucoup de besongne, &amp; si ne savourent-ils
    jamais l’aise du bien qui en peut advenir. En toutes autres manieres
    de vivre, il est de mesme, pour ce que Dieu a faict cét
    establissement qu’il y en a qui commendent &amp; les autres
    obeïssent : les uns travaillent pour d’autres qui ne font rien :
    c’est l’ordre des choses qui est immuable à nous, &amp; qui durera
    non selon nostre pensée ou volonté, mais au plaisir de celuy qui est
    Tout-puissant.
     
  
  
    Des caves goutieres, &amp; des
    causes de la pierre qui s’y forme. Preservatif au temps de peste.
    Secrets du vitriol. Du ver en la langue des chiens. Bois en
    pierre.  OBJECT LXXI.
    
    Es transmutations d’aujourd’huy sont cause que je me resouviens
    de quelques changements notables, &amp; qui nous apperent : Il y a
    ce m’est-il advis plaisir &amp; liesse de s’en entretenir : Certains
    doctes en ont escrit, mais il n’y a nul q je sçache qui ait fait
    mention des caves goutieres d’aupres Tours. La consideration en est
    juste &amp; belle. Il faut juger comme aussi il est vray, que ces
    grandes caves là sont carrieres ou perrieres, dõt jadis on a tiré la
    pierre, pour l’erection de grands bastiments, comme Temples,
    Chasteaux, Chapelles, &amp; semblables, ainsi que lon peut le
    remarquer à Mairemoustier, à la Bourdaisiere, &amp; autres
    lieux, &amp; aussi à Paris aux faux bourgs sainct Jacques, au petit
    Bourbon, où je me souviens avoir veu un cheval petrifié &amp; des
    dragées comme és autres caves où il degoute de l’eau, il est vray
    pourtant que toutes telles caves ne sont pas humides, il y en a de
    seches, d’autres comme celles dont nous traictons criblent une
    perpetuelle pluye qui destile par les fentes &amp; pores d’entre les
    pierres : Cette eau vient des veines des sources, qui sont au roch.
    Cette eau en coulant trouve à sa rencontre une matiere
    seche &amp; déhalée qu’elle abreuve, &amp; laquelle puis apres par
    la privation de son sel, se coagule si fort par l’eau, &amp; joint
    en toutes ses parties, qu’elle devient tres-dure, &amp; n’est ny
    caillou ny pierre. En mon œuvre de L’ART DE LA GRANDE SCIENCE
    SENSUELLE, je demõstre combien il y a és substãces de sortes de
    liqueurs, de sels, &amp; de terres : &amp; les moyens de les
    extraire parfaictement ; Ce pendant icy nous dirons un mot de la
    difference des cailloux &amp; des pierres : Les cailloux sont plus
    aqueux, &amp; les pierres plus terrestres, de là vient que le
    caillou se vitrisie aisement, surquoy pour vous preparer au bel Art,
    je vous advertis que lon use souvent de ce mot de calcination, mais
    aussi improprement, la doctrine de cecy &amp; des extremes effects
    du feu est au livre de l’Ame. On prend donc la calcinatiõ
    improprement quelquesfois, comme en ce qui concerne les cailloux
    &amp; leur vitrification, &amp; semblablemét en ce qui est de la
    calcination des metaux : car telles &amp; pareilles estoses ne
    peuvent estre calcinées, sinon en apparence, car ou elles
    deviendront verre ou retourneront à leur premiere forme ; Ce qui se
    vitrifie par l’excellence du feu ne peut estre calciné, aussi les
    pierres qui deviennent chaux ne sont pas capables d’estre
    vitrifiées, par ainsi il y a cailloux qui n’ont pour fin de
    l’extreme violence du feu, que d’estre vitrisiez, d’autres qui sont
    plus terrestres sont mis en legere chaux par un feu moindre. Et puis
    il y a la vraye pierre à chaux qui est celle qui ne peut oncques
    estre vitrifiée. Es mines de fer les ouvriers sçavent la difference
    de telles pierres &amp; cailloux. Pour reprendre nostre
    demonstration de ces pierrettes qui se congellent és caves
    goutieres, j’adjousteray que la cognoissance de la terre est fort
    requise, &amp; pour la faire sensiblement voir par une
    apparence &amp; comparaison assez analogique : Il convient notter
    qu’il y a en terre une certaine composition d’icelle qui est
    tartareuse, c’est qui a similitude à la grauelle qui vient des
    tonneaux de vin, &amp; à cette terre là il advient comme au tartre,
    l’un entendu l’autre sera aisé : Apres que lon a bruslé le tartre,
    reduit en une cendre parfaicte, on en tire le sel, lequel est
    subtil, &amp; caustique, &amp; utile en beaucoup d’effects ; la
    terre blanche qui reste estant laissée à l’ær &amp; à l’eau de la
    pluye, pour en estre abreuvée, puis desechée par le Soleil, fait une
    espece de ces pierrettes, car à cause de sa grande de
    secheresse, &amp; qu’elle n’a plus de sel qui l’eut peu faire
    dissoudre, elle s’unit si fort &amp; ferme en toutes ses parties,
    qu’elle devient solide, il en advient ainsi aux caves goutieres, il
    y en a qui ont pensé qu’il y eust du salpestre, mais vrayement la
    substance du salpestre est bien autre, &amp; de faict on ne le
    devroit pas nommer sel, car il ne l’est point, dautant qu’il se
    congele à l’eau, il s’y dissout aussi, il y a aussi du sel qui se
    cõgele à l’eau, mais je croy que ce que nous disons salpestre, est
    plustost un souffre blanc que sel, qu’ainsi ne soit, il a un sel
    avec luy avant sa perfection, qui ressemble presques en
    tout &amp; du tout, à nostre sel marin, commun : Ce sel est le sel
    de terre duquel la matiere que l’eau lave estant separée, la
    terrestrité insipide se congele en diverses figures, representant de
    la dragée, de l’amidon &amp; autres pieces branches. Puis que nous
    sommes venus au sel, il sera bon &amp; plaisant de filosofer
    environ. Il n’y a gueres de substances au monde qui soient privées
    de sel, car c’est ce qui tient tout en estat ; Et sur tout le sel
    marin est le plus excellent, &amp; dont on peut faire miracle en la
    medecine à la conservation de la santé. Et je m’estonne d’une folle
    resverie qui est aux sens du peuple, &amp; mesme aussi des sages,
    que le sel estant dans le vin le faict devenir poison ou venin :
    Pauvres gens qui croyez tout ce qu’on vous dit, &amp; ne recherchez
    pas la verité, si cela estoit tous ceux qui boivent du vin seroient
    perdus ayans mangé du sel : car le sel n’est pas si tost dissout en
    l’estomach que le vin ne le vienne trouver, &amp; ne se joigne avec
    luy : Il est vray que toutes choses bõnes par abus peuvent estre en
    offence, nous voyons cela tous les jours en tous nos bons sujets. Ne
    pensez plus que le vin soit venin, estant salé : Je veux enseigner
    un beau secret à ceux qui ne le sçavent pas : Mettez du sel bien net
    dans de bon vin, &amp; le laissez un peu reposer, le vin ne prendra
    de sel que ce qu’il en pourra dissoudre, cela estant fait
    coulez-le, &amp; le gardez en un vaisseau net : Je ne vous offre pas
    ce vin pour en user à y urongnerie, ains en medecine. Ce vin est le
    plus exquis preservatif que lon puisse imaginer contre la peste, Si
    au temps que ce mal regne on préd une once ou deux de ce vin. Et si
    on est frappé à l’instant convient en avaler une bõne
    verrée, &amp; se faire fort couvrir, &amp; reïterer si besoin est.
    Pour rendre cette liqueur plus authentique pour ceux qui ne
    dedaignent point la drogue, y faut adjouster le tiers de bon esprit
    de vin, apres que le sel est dissout, &amp; de bon theriaque : cette
    liqueur en tirera la vertu, &amp; on aura une precieuse essence. Je
    veux passer à un autre sel qui m’appelle, c’est le Vitriol que
    plusieurs ont estimé un grand motarque entre les substances dont on
    fait estat, &amp; l’ont mis au terme d’un des simples plus dignes
    d’admiration, pour ce que ce mot Vitriol anagramatisé rend
    Lorivit. Or il dissout tout à
    l’eau, &amp; se peut fondre au feu, il a en soy plusieurs
    liqueurs, &amp; pour vous donner quelque goust ; Je vous diray une
    de mes vieilles practiques que vous ferez ainsi : Prenez du vitriol
    lucide &amp; clair, &amp; non de cét espois &amp; trop bleu, car il
    est trop sec, mettez-le en poudre, &amp; puis en un vaisseau de
    verre, &amp; luy donnez feu lent, &amp; peu à peu vous le verrez
    fondre, &amp; sa liqueur petit à petit se former, tirant toute sa
    teinture avec soy, il faut considerer quand elle
    estnée, &amp; incontinant la couler en un autre materas : Les feces
    qui demeureront seront pasles &amp; ne leur restera gueres de
    couleur. Elles ne sont plus fusiblefeu car l’humeur en est separée.
    Si on met de l’eau de pluye ou autre sur ces feces, on fera une
    liqueur tres-utile aux datres, ce que tout le vitriol en sa nature
    ne peut faire. Cette couleur extraicte qui est dans le materas fera
    feces qui seront un vitriol specieusement beau, l’eau qui surnagera
    teinte, a beaucoup de vertus, &amp; sur tout regarde l’epilepsie. Je
    ne veux pas icy mettre au long le reste, pour ce que quelqu’un à qui
    j’avois donné ce secret la mescognu, en la faveur des sages, Je
    demonstreray en nostre Art le moyen d’en faire l’huile de vitriol
    doux &amp; traitable à la main, non caustique mais agreable ; ceux à
    qui je l’ay communiqué desia s’en pourront donner joye au cœur &amp;
    s’en souvenir. Tandis que je suis sur ces operations, je veux dire
    une remarque que j’ay faite. En faisant cuire l’hidromel on dit que
    pour voir s’il est cuit qu’il faut jetter des œufs
    dedans, &amp; s’il est cuit que les œufs nageront, sinon iront au
    fons : Cela n’est pas tousiours vray, car j’y ay mis deux œufs à la
    fois, l’un nageoit, l’autre alloit au fonds, je l’ay reiteré
    plusieurs fois, &amp; il avenoit de mesme : Et puis j’ay mis ces
    œufs-là en l’eau cruë, &amp; ils alloyent à fonds, &amp; d’aucuns
    nageoient, mais peu. Cecy n’estoit pas de ce rang, c’est tout un :
    car en une laïette on pourra par fois mettre une petite marchandise
    qui ne sera aucunement de l’ordre de celle à laquelle la laïette est
    destinée : Je fay icy de mesme pour acomplir mon Palais : Et pource
    que souvent allant vers les caves goutieres on meine son chien avec
    soy, je veux vous dire une observation de ce que j’ay appris des
    bonnes gens qui ont crainte que leurs chiens enragent : Il leur
    ostent un petit ver qu’ils ont sous la langue, c’’est une chose
    notable, car ce ver est vif, &amp; fort pointu : ils disent que ce
    ver estant osté s’ils enragent se sera d’une rage muë, &amp; non
    nuisible : Or allez dõc vous promener en toute sureté, &amp; si vous
    prenez plaisir aux belles Metamorfoses donnez jusques au
    Chasteliers, chez Monsieur de la Noue, vous verrez là un champ où
    beaucoup de bois le petrifie, soit blanc, soit gris, ou brun. Il y a
    plusieurs endroits où lon trouve du bois petrifié, mais je ne pense
    pas qu’il y en ayt de tant de divers que là. Nous poursuivrons les
    speculations de cecy, pour vous en faire participans quand il plaira
    à Dieu.
     
  
  
    De la sauge.  OBJECT
    LXXII.
     
    
    LUSIEURS portent telle reverèce aux Autheurs, &amp; tiennent
    entre les dens si fermemèt la cabale que l’opiniastreté establit és
    cœurs des ignorãs, que pour rien ceux qui sont imbus d’une fantaisie
    ne se despartiroyent de leurs opinions. Possible que cela est
    bon &amp; sainct, pource qu’autrement il n’y auroit rien d’asseuré.
    Il y a plusieurs Autheurs qui ont tellement obtenu, le dessus en
    tout vers le commun, &amp; entre les doctes, que de ne consentir à
    leur authorité, est sentir mal des lettres, estre ignorant
    vituperable. Quand en Medecnie on a mis Nicandre, Hipocrates,
    Galien, &amp; tels autres pour patrons ; il ne faut pas se reculer,
    il faut obeïr ainsi qu’en Filosophie : si on allegue Aristote il le
    faut croire ; Quoy ! les dedire, ce seroit offencer la Maqjesté de
    la science, si que quelqu’un parlant autrement qu’eux il troublera
    tout, &amp; ne sera pas ouy, il sera jugé errant, fautif, ignorant :
    Entr’autres considerez l’authorité de Dioscoride, parlant des
    plantes ; elle est telle que si un personnage parle d’une plãte, il
    a beau estimer bien, si ce qu’il a dit ne convient à ce qu’en a posé
    cét autheur, on le prononcera ignorant, dautant qu’il est pas vray
    que Dioscoride eust autrement escrit que la verité. Cela est cause
    que souvent on demeure arriere, pource que les autheurs ne disent
    pas ce qu’ils ont veu : ains ce que lon leur a dit, &amp; s’il
    avient que quelque grand &amp; sage observateur viéne à dire ce
    qu’il aura sceu à propos, par toutes preuves, &amp; son dire ne
    quadrera à la sentence de celuy qui est en opinion, on lairra
    escouler le mieux, &amp; l’apparence du bien perira. Il est
    équitable &amp; necessaire de croire les Autheurs
    diligens, &amp; qui se sont approuver par leur doctrine, aussi il
    les faut bien entendre en ce qu’ils ont bien dit, &amp; demeurer à
    ce qui est croyable, sans aller vaguant apres l’opinion, cõme font
    ceux qui ont telle croyance de la Sauge, que rien ne les en sçauroit
    faire departir : car la Sauge est estimée l’herbe des
    herbes, &amp; à peu que lon ne la dit la Royne des Jardins : &amp;
    ce qui faict que je debats pour ce suject, est la fantaisie que lon
    a qu’elle vaut pour la guerison du tremblement : Je diray la
    verité, &amp; l’exemple ordinaire sera pour garãtir mon propos :
    J’ay veu infinis qui usoyent de a Sauge, estans persecutez de
    tremblement, &amp; cette herbe au lieu de mitiguer ce fascheux
    symptome le multiplioit par son trop frequent usage, &amp; je n’ay
    veu aucun attaint de ce mal, qui usant de Sauge ne soit empiré. Si
    par vraye rencontre on en a veu qui apres avoir tréblé ayent esté
    secourus &amp; garis par ce remede, je le quitte, mais je croy qu’il
    n’y en eut jamais, pource que s’il y en eust eu, il s’en trouveroit
    encor : Et je le dis à fin que lon croye moins aux cõ-tes des
    charlatans, &amp; que lon n’adjouste pas tant de foy à ce qui n’est
    pas bien cogneu par l’experience. Finalement je destourne la
    Sauge, &amp; son usage en toutes maladies de nerfs, ayant apres mon
    observation trouvé qu’Arnaud de Ville-neuve le plus docte de son
    temps, a deffendu le vin saugé aux gouteux. De cette bonne authorité
    je corrobore mon bon avertissement, à ce que mon enseignement
    profite à ceux qui le trouveront bon. Il est vray qu’il y a en la
    Sauge une certaine qualité que les Sages sçavent
    extraire, &amp; accommoder pour les maux de testes, &amp; autres
    infirmitez, mais cela ne tombe pas en la fantaisie de ceux qui
    n’osent employer un petit de commoditez legeres, &amp; de temps
    fidelle, pour descouvrir un bien si precieux : Aussi estans chiches
    de bien faire ils croupissent és erreurs communes, qui les
    enveloppent honteusement.
     
  
  
    Du bien dire. Chacun monstre par
    ses escrits ce qu’il est.  OBJECT LXXIII.
     
    
    UJOURD’HUY il y a une belle vertu parmy tous ceux qui font
    profession d’expliquer leurs conceptions par discours ou par
    escrit : cetce vertu est l’addresse de bié dire, à quoy on
    s’applique s’y addonnant de telle vehemence que cette faculté sera à
    son periode bien tost. A la verité cela a bonne grace, aussi ce
    n’est pas tout d’exposer ses conceptions, les dilattant aux
    yeux &amp; aux oreilles avec leur naïveté, mais de les faire
    paroistre de leurs vives couleurs par les replis agreables des
    belles paroles bien proportiõnées, est une excelléce
    xetreme, &amp; qui les pare tellemét qu’elles en paroissent bien
    mieux, &amp; ont une efficace plus preignãte : Oyez ces bien disans
    qui par les rencontres de leurs vives pointes, animent ce qui
    autremét seroit comme mort, vous orrez la persuasion sortir d’entre
    leurs leures : Mais eutre ceux-là, j’en apperçoy qui volent trop
    haut : Pour cela que je diray, ne me dites pas esprit de
    contradiction, je louë tout, &amp; tout me plaist, mais je dy
    librement mon avis de tout, &amp; partant appercevant aucuns qui à
    mon avis faillent sans faillir, j’en dis un mot de
    conseil, &amp; ceux-là mesmes le trouverõt bon apres mon
    avertissement : Il y en a qui s’aiguisent tellement en leur bien
    dire qu’ils sont si trãchans que ce qu’ils disent est trop perceant.
    Le vray moyen de bien dire est le proportionner, de sorte que
    l’affecterie en soit hors, &amp; que les belles frases &amp; façons
    de parler gentillement y soyent observées avec leur proprieté, car
    telle est la sauce du discours. Or tout ainsi qu’és viandes le trop
    de sel &amp; d’espices, ou abondances de sauces les gastét, quelque
    bien apprestées qu’elles soyent, &amp; que ce deguisement superflu
    en oste la naïveté &amp; le goust, aussi le trop grand amas de
    belles pointes, d’elegantes frases, de reparties relevées,
    d’Epitetes avantageux, de descriptions frequentes, de rencontres
    trop aymées, &amp; de telles fleurs de bien dire par trop
    jointes &amp; pressées, troublent &amp; emportent le discours,
    &amp; le rendent desplaisant, si que ce qui le relevoit l’enfonce
    sous son frais, &amp; le rabat de sorte qu’il deviét ennuyeux : Ceux
    qui les font tels sont comme les cuisiniers qui tournent tous les
    mets en sauce, si que cuidans exceller ils deschéent : Cecy me faict
    appercevoir une faute que nous commettons tous, faisant oppositement
    contre ce que nature a exquisément empraint en nous ; Certainement
    il n’y a rien que nous cachions tant, &amp; que taschions plus à
    destourner que nos propres deffauts, ne prenans pas plaisir que lon
    sçache que nous en ayons, &amp; toutesfois avec grãde gayeté de
    cœur, avec une audace manifeste, &amp; une eshontée promptitude,
    sans vergongne, nous manifestons au monde nos
    imperfections, &amp; descouvrons nostre ignominie. Si quelqu’un est
    affligé d’un loup à la jambe, avec infinis artifices, il en
    destournera la cognoissance : S’il a quelque autre mal ou deffaut,
    il le cachera de tout son pouvoir, &amp; ce pendant nous faisons au
    rebours, car nous enrageons tous de faire voir aux yeux de tous nos
    deffectuositez &amp; inepties, que plusieurs rendent manifestes par
    le tesmoignage de leurs escrits : Cette insolente inconsideration
    est cause de tant de brouilleries dont on profane le papier. Que
    cecy ne soit vray, je vous en fay juge, vous le premier venu, qui
    oyrez souvent quelqu’un tenant de ces livres faicts par gens moins
    doctes que leurs escrits, qui dira ne trouvant pas texte à son
    goust, au diable soit le sot qui a faict cecy ou cela, on avãcera
    quelque injure, d’autre façõ : Et bien peut-estre qu’un autre
    l’oyant le reprouvera &amp; l’estimera pl’ sot que l’escrivain,
    ainsi sont les sens divers, &amp; les imperfections d’aucuns
    plaisantes à certains ausquels peut estre le bien ne sera pas
    agreable. Pour cela lairrons-nous d’escrire ? Non, non, il faut que
    chaqu’un jouë son rollet, &amp; tel en jouë plusieurs sans y penser,
    ou expres, selon que l’esprit le pousse, &amp; qu’il tra ce apres
    son contentement. Contentons nous donques ainsi, &amp; si quelqu’un
    ne prend plaisir à ce qui nous est agreable, qu’il en cherche ou
    face pour se delecter, &amp; se retire d’icy, practiquant ailleurs,
    ou bien qu’il l’aille mirer pour s’admirer en sa beauté.
  
  
  
  
    Difference
    d’observation &amp; experience. La signification de ce mot,
    Fidelle.  OBJECT LXXIV.
     
    
    ANDIS que nous nous esgayons à remarquer ce que nos yeux
    rencontrent, &amp; touche nos oreilles, nous avons occasion de
    penser à nous, &amp; regardans plus haut, &amp; recognoistre que
    n’estans pas infinis, ny tout sçachans, ou tout puissans : Et
    qu’estant aussi pardessus, &amp; plus que beaucoup de sujects : Il y
    a une grandeur par dessus nous. Ce n’est point le Soleil, car s’il a
    sentiment, il souffre &amp; peine, &amp; s’il a du iugemét il a du
    soin en nous servant ordinairement, &amp; pource que nous le voyons
    nous le pouvons admirer, mais aussi nous avons puissance de penser
    plus qu’il n’est, puis que desia il est moindre que les
    Cieux, &amp; est fin montant encor davantage en nos bonnes
    considerations, nous avanceans par l’eschelle de nostre
    intelligence, nous arrivons à ce but de nous humilier, &amp; croire
    qu’il y a un infiniment tout grand, &amp; tout puissant, qui conduit
    tou &amp; ordonne à sa volonté. Il n’en peut estre autrement, pource
    que s’il estoit ou peust estre que cela fust d’autre sorte, nous en
    pourrions avoir quelque imagination dautant qu’en nous il y a un
    esclat de divinité attribué par grace, lequel brille en nos
    ames &amp; nous esleve, &amp; faict discourir pour nous confirmer à
    la verité : C’est cette unique grandeur qui nous a formé
    l’intelligence, dõt nous nous aydons à contempler à
    observer &amp; experiméter tout ce que nous pouvons. A
    contempler &amp; admirer ce qui est par dessus nous. A observer
    &amp; considerer ce que les creatures sujettes executent pour nostre
    cõmodite, &amp; j’ose dire service. Car le Soleil le plus exquis des
    substances visibles, est le serviteur des hommes qui sont plus
    excellens que luy, entant qu’ils sont à l’image de Dieu, ses enfans,
    de temples du sainct Esptit. A experimenter &amp; traicter ce qui
    est moindre que nous, &amp; à nous absolument suject, &amp; est en
    nostre puissance de le manier à nostre volonté, ou loisir. Pource
    que nous faisons profit de tout nous notterons par cela que nous
    venons de dire, qu’il y a difference entre
    observer &amp; experimenter, l’observation est és choses qui sont
    hors de nostre pouvoir, cõme d’observer les cours des astres, les
    rencontres des vents, &amp; aussi en quelques-unes qui sont
    soubsmises à nous, comme de notter ce qui est en un chappon, en un
    mouton, ce qui avient sans que ce soit par nostre industrie, ainsi
    l’observation est de ce dont les causes ne dependent pas de nous, il
    y a bien aussi une petite observation laquelle est de ce qui est de
    nos experiences : experimenter est faire passer par sa main ou
    industrie ou pouvoir, ce que lon desire sçavoir, &amp; dont on veut
    estre esclaircy pour en estre certain. Outre cela nos considerations
    nous font entendre des particularitez comme nous en avons
    remarqué, &amp; maintenant nous en avons une à deduire laquelle est
    cause qu’entrant en ce discours, j’ay mis ma contemplation vers
    Dieu, auquel je desire estre fidelle, voulant esplucher la
    signification de ce terme, laquelle doit estre unique à nous qui
    faisons profession d’estre à Dieu. Donques pour examiner ce mot de
    fidelle, je propose qu’il a deux significations, il y a fidelle de
    croyance, c’est cettuy-là qui croid en Dieu cõme il le commande,
    quant aux autres ils sont nommez infidelles, &amp; n’y a que les
    Chrestiens qui portent à bon droict ce titre de Fidelles, à cause
    qu’ils ont la foy. Il y a aussi Fidelle qui vient non de foy telle
    que la nostre, mais de fidelité qui est une vertu
    morale, &amp; universelle, &amp; n’a pour suject que ce qui est
    inferieur, n’ayãt égard qu’à ce qui est deu aux hõmes, &amp; au
    prochain, ayant toutesfois une cõsideration de pieté, mais elle
    n’est s vray e tousiours comme celle des Turcs qui disent avoir Dieu
    pour object, &amp; ils repeuvent, ne croyans en
    Jesus-Christ, &amp; par tant sont infidelles. Or pource qu’il y a ce
    qui est deu à Dieu, &amp; ce qui est deu aux hõmes, les deux estans
    deuës à Dieu, il y en a une qui est deuë aux hommes, non pour croire
    en eux, &amp; y avoir fiance religieuse, comme en Dieu, mais d’avoir
    pour eux &amp; envers eux un courage franc, se fier en eux &amp; en
    leur fidelité, pour leur rendre le reciproque : l’homme qui ainsi
    gardera sa foy, &amp; les paroles qu’il a dites, encor qu’il ne soit
    pas Chrestien sera nommé fidelle moralement, &amp; le Chrestien qui
    n’en tiendra ains fera au contraire, sera dit infidelle. Le Turc, le
    Payen, qui promet &amp; observe ne trompe point : ne vous abandonne
    pas, vous l’ayant juré, s’il est vostre esclave ou
    serviteur, &amp; il conserve vostre bien, cettuy-là sera dit
    fidelle : Et le Chrestien qui deçoit &amp; derobe son amy, son
    prochain, son maistre, un estranger, auquel il aura promis, est dit
    infidelle, car il l’est, combien qu’il soit fidelle à cause qu’il
    fuit la foy en Jesus-Christ, auquel en ce cas il commet infidelité.
    Voyla commét il faut entendre cette parole fidele, &amp; pour la
    bien practiquer il est necessaire d’estre du tout fidelle : C’est de
    croire bien en Dieu, s’y fier &amp; s’attendre à ses
    promesses, &amp; luy garder fidelité. Cela estant practiqué
    fidelement &amp; chrestiennement, on pourra aysément estre fidelle
    aux hommes, car la pieté nous oblige à l’un &amp; à l’autre, dautant
    qu’elle contient ce qui est de meilleur, tãt pour la vie presente
    que pour la future. Ceux qui de tout leur cœur suivent cette voye
    d’honorer Dieu, ne faire mal à personne, &amp; faire du bien de tout
    leur pouvoir, sont asseurez que l’epitete d’hommes de bien leur
    appartient : Et si ces demonstrations ont pouvoir sur les cœurs des
    gens d’honneur, &amp; facent cas de celuy qu’ils ont recogneu
    tascher à suivre les commandemens de Dieu, c’est un grãd signe que
    les graces de Dieu luy sont proches : car par son exemple tant les
    fidelles que les infideles qui le sçauront, tascheront à se rendre
    accomplis en ces belles vertus, pour devenir parfaicts, croyãs
    &amp; maintenans l’accomplie fidelité qui comprend toutes les
    vertus.
     
  
  
    Des Rivieres.  OBJECT
    LXXV.
     
    
    NE de mes notables observatiõs, est que les substances en leur
    place n’y ont point les distnctions de pesanteur ou legereté, de
    haut ou de bas, si ce n’est en leur constitution selon laquelle il
    faut quelles soyent : Pource qu’en tout il y a une disposition que
    Dieu a establie par sa juste, &amp; irrevocable
    ordonnance, &amp; selon cette maniere eu égard à nous, nous
    appercevõs les distinctiõs que nous jugeons &amp; pensons estre és
    sujects, &amp; ce pendãt de soy ne sont pas, car c’est une proprieté
    tellement liée à son suject que jamais ne s’en separe qu’avec la
    ruine d’iceluy. Nous avons autresfois demonstré du sang en nostre
    corps, ce que nous proposons de dire des Rivieres. Or ça doncques
    examinons un Paradoxe. Les rivieres n’ont point de pente qui les
    face couler, mais elles roulét à cause qu’il est ainsi constitué de
    Dieu, qui leur a donné ce flus, &amp; ce don là, &amp; constitution
    sont la pente &amp; le cours qui est estably, &amp; sy fait
    incessamment. Es choses sensuelles il convient demonstrer par les
    sens, faisons une demonstration : Allons nous promener sur la
    riviere de Seine, qui est des plus pleines &amp; plates du monde,
    soyõs en un vaisseau, &amp; le tenons à l’ancre, &amp; envoyons un
    autre vaisseau vers l’autre béde de la riviere, &amp; un autre au
    contraire, &amp; qu’il y ayt en nostre premier vaisseau un Niveau
    par le moyé duquel vous voyez d’une &amp; d’autre part, tousiours il
    vous semblera que le vaisseau du milieu sera le pl’ haut,
    &amp; l’imagination vous formera une pensée que le bas sera aussi
    bien à ce que nous disons le haut, qu’à ce que nous disons le bas.
    Et puis la terre estant toute ronde je maintiens que les rivieres en
    leurs cours montent autant comme si elles descendoyent
    &amp; descendent comme s’y elles montoyent : car en la terre il n’y
    a point de haut. Mettez le Zenith de Cõstantinople au Meridien de la
    Sphere demonstrante : Vous péserez que Constantinople sera le plus
    haut de toute la terre, &amp; de là voyez comme coule le Danube vous
    jugerez qu’il doive monter, de mesme posez le Zenith de l’endroit où
    la riviere de Loire entre en la Mer, &amp; vous la verrez monter là.
    C’est une chose notable que la disposition que Dieu a mise en ce
    monde. Il y a eu quelques anciens lourds d’esprits, qui cuidoyent
    que les rivieres ne devoyent point couler vers l’Orient, &amp; la
    verité nous monstre le contraire. Avisez la Mer Caspie qui est és
    terres comme une Isle és Mers, &amp; posez le Zenith de son milieu
    au Meridien, en la Sphere, il vous semblera qu’elle sera au haut de
    la terre, en cette disposition infinis fleuves couleront
    diversement, car il en va dans cette mer de toutes les parties de la
    terre, &amp; il y en coule d’Orient, d’Occident, de Midy &amp; de
    Septentrion, elles ont toutes une mesme pente, &amp; toutesfois ce
    n’est pas pente, puis qu’elles montent : Si vous regardez le Zenith
    de la source du Danube, &amp; que vous le cõstituyez de mesme que
    les autres, il vous apparoistra descendre, comme tantost il
    montoit : Mais vous direz si je veux avoir une fontaine, ou un
    ruisseau, il faut que je donne pente à l’eau : Il est vray, les
    choses artificieles n’ont pas un assiette naturelle comme les
    naturelles. Je vous diray que si vous avez un canal à faire en
    plaine terre, sans butte, &amp; que là il y ait une riviere : Faites
    vostre canal, le conduisant à vostre commodité, soit contre ou selon
    le cours de cette riviere, il vous faudra autãt de pente d’une part
    que d’autre, ce que vous cognoistrez apres en nivellant les eaux.
    Par ces raisons je conclus que le cours des fleuves n’est point
    qu’il y ayt pente, mais que Dieu l’a ainsi ordonné, &amp; comme il
    est merveilleux en ces œuvres, il en rend les causes &amp; effects
    esmerveillables, &amp; quelquesfois en ouvre le secret à ceux qui le
    reverent.
  
  
    De l’authorité.  OBJECT
    LXXVI.
     
    
    UELQUES fois lisant les œuvres mesmes des bons autheurs, je ne
    trouve pas bõ quãd je cognoy qu’au cuns pour
    s’authoriser &amp; maintenir leur opinion, alleguent des textes de
    ceux qui sont purement adversaires, à ce qu’ils veulent soustenir :
    Cela se faict ordinairement, &amp; Messieurs les Doctes
    d’aujourd’huy pensent avoir faict un grand coup quand ils trouvent
    un propos de l’adversaire qui semble faire pour leur party, si cela
    est bon j’ay le sens autrement faict qu’eux, ils
    m’excuseront, &amp; toutesfois je ne lairray de suivre mon opinion,
    laquelle je garderay comme inviolable. Jamais les soldats ennemis ne
    sont bien propres à nostre deffence, encor qu’ils ayent nos
    armes &amp; nos enseignes, à la fin ils les pourront tourner contre
    nous. Les assiegez &amp; assiegeans ne sont gueres plus forts quand
    ils se reparent des ruines les uns des autres : Il n’y a tel pour
    estre fort que d’avoir tout ce qui est d’un mesme party, ce qui viét
    d’autre est suspect. Ce que je propose n’est pour redarguer ny
    reprendre, car je ne m’en trouve pas capable, &amp; quand je le
    serois, &amp; au delà, j’ayme tant le plaisir de mon esprit, que je
    ne voudrois pas l’occuper à ce mauvais soin. Cecy ne lairra pas
    pourtant d’estre un petit avertissemét, tel que seroit celuy d’un
    simple homme des champs, qui viendroit apporter un petit avis aux
    Princes. Je diray ce que je pense : Je voy aujourd’huy les
    Catholiques &amp; les protestan qui debatent, si ce sont Docteurs
    c’est leur estat : il les faut laisser faire, &amp; en tirer
    plaisir : mais il m’est avis que quand ils disputent &amp; que l’un
    prend des textes de l’autre, pour se confirmer, que cela n’est pas
    bon, &amp; semble que ce soit faute d’arguments. Si le Catholique en
    prend de ceux du protestant, il dira que si le protestant a bien
    dit, qu’il y a esté contraint. Et si le protestãt en prend du
    Catholique, &amp; qu’ils cadrét à son opinion exactement : Le
    Catholique respondra qu’il faut venir à sa cõclusion, &amp; que quoy
    qu’il ayt dit cela ne peut venir à l’opinion de l’autre, dautant que
    son dire qui semblera estre pour l’adversaire sera contre, dautant
    que luy Catholique remet toutes ses conclusions &amp; intelligence à
    la saincte Eglise ; &amp; là ce n’est rien faict : Voylà pourquoy és
    disputes faut tousiours prendre les conclusions, &amp; non les
    traicts semez çà &amp; là, &amp; puis la bride que nous venons de
    dire tranche il ne faut plus aller apres : Tout ce que le
    protestant, pourra prendre du Catholique, pour s’authoriser sera
    nul. Il faut combattre de ses propres armes : celuy qui pour prouver
    la perfection des sens, voudroit alleguer ceux qui leur ostent toute
    seurté, seroit desloyal à soy-mesme. Je voy ces alquemistes qui
    veulent prouver leurs positions par des autheurs qui n’ont jamais
    pensé à cela, &amp; ils se tompent. Ceux qui ont extorqué une
    douzaigne d’enigmes d’entre le grand nomgne qui est au livret de
    l’Autheur ancien, qui les a composez, &amp; qui leur sont signifier
    la pierre filosofale, où jamais l’ancien autheur n’a pensé, sont de
    beaux hommes. Ceux qui se veulent authoriser, il faut que ce soit
    par ce qui leur appert estre de leur party, &amp; faire exactement
    pour eux : Parquoy il m’est advis, &amp; conclus pour moy, qu’il ne
    faut jamais chercher authorité que de ce qui du tout la peut
    bailler, &amp; qu’es choses sensuelles les sens sont nostre regle :
    Et quelque beauté de filosofie que ce soit relevant l’eprit pour
    vouloir flestrir la perfection des sens, est de neant, car sans les
    sens nous n’entrons nulle part aux biés celestes. La Foy est de
    l’ouye, si nous n’oyons rien nous ne croirions rien, il faut que
    l’establissement de la verité des sés demeure, &amp; mesme cette
    grãdeur excelléte de bien dire qui fait les espris par dessus les
    sés, &amp; les sens plus exquis que les espris, selõ le but qu’elle
    le dõne, ne seroit rié si les sens ne luy donnoient
    estre &amp; lieu, le juge de l’authorité sera ce qui la peut
    demonstrer, &amp; il la faut choisir de ce qui est puremét du sujet
    auquel on la veut appliquer autrement tout sera gauche, &amp; faut
    que ce juge sçache la verité ou en soit, ou bien il n’est plus juge,
    non plus que pour prouver la pierre filosofale, ceux là en sont
    capables lesquels sont mis en tesmoignage par aucuns qui
    barboüillent à cette heure, &amp; ces auteurs là que lon allegue ont
    esté cognus n’y entendre rien. Et certes nul n’y entéd qui ne l’a
    faite. Cela soit cause d’avertissement à ceux qui cherchent des
    autoritez.
  
  
  
  
    De ce qui est pesant. Et de ce
    qui semble se contrarier. De la dissolution excellente.  OBJECT
    LXXVII.
     
    
    A dispute est notable, &amp; les raisons fort differentes quand
    on veut exactement resoudre de la pesanteur des substãces solides.
    Quant à moy filosofant par cy par là, j’ay maintenu que cette
    manifeste pesanteur en plusieurs corps, est causée de la
    superabondance d’humeur, dont en fin j’ay conclu que l’eau est plus
    pesante que la terre, ainsi que je l’ay demõstré (nottez que lon dit
    poids &amp; on n’escrit pas poisante à cause de l’usage) Pour nostre
    sujet je sçay bié qu’il y a des Filosofes, qui ont de grãdes maximes
    ausquels il semble que je contredise, mais je leur concede ce qu’ils
    veulent, &amp; je dis mes pensées qui sont peut estre bonnes :
    qu’ils les sondét. Je ne vay point suivant les opinions, les veritez
    apparentes m’emportent, pour ce qu’il est necessaire de croire
    plustost à la verité demonstree qu’à la fantassie
    opiniastre, &amp; qu’ay-je que faire de croire un qui pése dire vray
    pour ce qu’il a leu, &amp; est embabouiné d’un auteur ? je me tiés
    plus à ce que j’ay veu, touché, &amp; ouy, savouré, &amp; fleuré,
    qu’à tous les grãds discours des sages qui en content avec beaucoup
    d’apparence, mais peu d’efaict. Si à ces messieurs les sçavans je
    presente la coloquinte entiere, &amp; que je leur die qu’il y a en
    elle de la douceur, ils ne le croiront pas, car ils ne l’ont point
    (au moins plusieurs) anatomisée cõme moy qui avec une speculation
    sensible ay trouvé comme d’autres aussi peut-estre à qui je l’ay
    dit, ou l’ont rencotré comme moy, que l’amende ou noyau de dedans le
    grain est sans amertume, du mesme goust que celles des autres
    semences : Par ainsi si en autre chose j’ay fait quelque observation
    non vulgaire, &amp; je la propose il la faut recevoir, ou la
    cõbattre par une plus genereuse &amp; a-vãtageuse, &amp; ie ne sçay
    s’il y en aura ; car où la verité luit, rien ne peut subsister
    contre ce qui l’a pour fondement &amp; conduite. Rentrons gayement à
    nostre propos. Pensez vous ô Doctes, que je ne me rie pas de vous
    quand vous dites &amp; voulez frauduleusement persuader, que le
    Soleil n’est point chaud, &amp; que la chaleur qu’il semble avoir
    est par accident ? Voila ! pourautant que quelques doctes l’ont
    ainsi voulu en hommes &amp; disposé leur filosofie de tel biais, il
    faut que leurs sectateurs le croyent, l’admettent &amp; tiennent
    pour vray, il n’ y a pas mesmes jusques à un affronteur alquemiste
    qui l’a maintenu : Je croy que son or a ressemblé au bon or comme le
    froid ressemble au Soleil. Quant à moy je rejette cette
    vanité &amp; ne vous déplaise, je ne laisse de vous aimer pour
    vostre bonne doctrine. Au surplus je me cõfirme fort par les
    demonstrations : Es choses sensuelles il faut que les sens soiét
    juges tout y estant comme il doit, ainsi je me tiens &amp; arreste à
    ce qui est. On propose souvent des fantaisies raisonnables, qui ont
    de belles apparences, mais souvent l’espreuve,
    observation &amp; l’experience les destournent. Or il faut venir à
    mon opinion, elle agrera à ceux qui s’y plairont. Je
    maintiens &amp; croy que l’eau est le premier humide, &amp; comme
    l’humide est le premier en la creation, aussi toutes choses
    commencent par l’humide : la liqueur est l’origine de tout, il n’y a
    seméce qui ne soit dissoute en glaire humide, pour commencer l’œuvre
    de nature, &amp; c’est selon que Dieu l’a ordonné, qui crea
    premierement l’eau, c’est l’humide, puis la terre, c’est le sec, en
    apres il fonda la terre sur les eaux : Puis que la terre est sur les
    eaux, les eaux la portent, elle est donc de soy plus legere. Je pose
    l’eau premier humide, la terre premier sec, &amp; puis le Soleil est
    la source du feu agissant, &amp; par consequét il est chaud, le
    sainct Esprit promet à celuy qui le servira &amp; sera des siens,
    que de jour le Soleil ne le bruslera point : l’eau
    delaye &amp; humecte tout, le Soleil deseche tout, cuit tout, hasle
    tout, &amp; en fin selon les degrez dont l’ær le retient qui est le
    premier froid, il rend ses effects. Cecy est en un autre lieu :
    Nostre but est de trouver à cette heure ce qui est pesant. Et
    falloit que pour m’aider je touchasse un peu de ces principes :
    Toute substance qui contient en soy plus d’eau, est la plus
    pesante : &amp; de faict avisez les bois qui sont pleins de grande
    humidité, difficilement nageront-ils, ains chercherõt le fonds de
    l’eau, voyez cette legere peau dorée qui est autour de l’orenge,
    levée de là, &amp; jettée en l’eau elle va au fonds, c’est pour ce
    qu’elle est pleine de liqueur fort condencée, ainsi la
    grande &amp; abondante humidité resserrée, cause la pesanteur. Il y
    a des fruicts qui pour cette raison vont ou fonds de l’eau comme la
    cerise, dont l’humeur est compacte &amp; pondereuse : Pour cette
    mesme raison l’or va au fonds du vif-argent, &amp; tous les metaux y
    nagent, ou bien s’y dissolvent : Et je vous diray une belle petite
    remarque, un petit grain de plomb ou d’estain jetté en grande
    quantité de vif-argét, ne s’y resoudra pas si soudainement qu’une
    grosse piece, que tout incontinét vous verrez souffrir dissolution :
    j’ay usé de ce mot dissolution, pour demonstrer cét effect qui n’est
    qu’un delayement de matiere. Mais on me dira que si on fuit mon
    hypotese il conviendroit que le vif-argent deust estre plus pesant
    que l’or, à la raison que l’eau l’est plus que la terre. Pour nous
    esclaicir de cecy, il faut venir à l’exemple, puis à la verité. Il
    n’y a personne de jugement estant un petit Filosofe pour le moins,
    qui ne m’avouë que la cendre est plus legere que l’eau ; Car defaict
    la cendre estant privée d’humidité se dilatte
    beaucoup &amp; approche de la nature de ce qu’on imagineroit terre
    toute seiche ; si peu à peu on humecte cette cendre &amp; qu’on la
    jette en l’eau, elle ira en fin au fonds de l’eau, &amp; fera là une
    residence : c’est à cause que l’eau l’attire à soy, &amp; Iuy ayant
    donné son pois &amp; puis ayant le sien propre, elle devient par ce
    moyen plus pesante pour cét effect. De mesme est-il de l’or qui est
    constitué de vif-argent lié par la vigueur congelante que Dieu a mis
    en l’agissant du monde, lequel agissant trouvant les glaires des
    substances, les conduit à la cuisson selon leur particuliere
    destinée &amp; le propre que Dieu mit en chasque semence à la
    creation, ainsi l’or ayant en soy la terre qu’il luy
    faut, &amp; autant qu’il en a besoin, devient compact
    extremement, &amp; son humidité resserrée unie fermement
    aquiert &amp; le poids de l’argent-vif, &amp; ce qu’il a du sien par
    premiere disposition, par ainsi il coule au fonds de cette liqueur
    mettalique. Nous avõs mis nos speculations de cecy en nos
    Apprehensions spirituelles, où soubs la figure de l’or &amp; du
    vif-argent, nous nous sommes esgayez en l’artifice qui nous plaist
    le plus. Mais pour ce qu’il faut venir au vray, ayons de l’or
    &amp; du vif-argent, &amp; considerõs comme les orfeures font leur
    amalgame, qu’ils appellét moudre l’or : En beaucoup de vif-argent
    ils ne mettét que la huictiesme ou neufviesme partie d’or, selon
    qu’ils le veulent faire courir &amp; dorer plus legerement, quand
    l’or est avec le vif-argent sur le feu, &amp; que le meslans avec un
    petit baston ils sentent qu’il est fondu, ils jettent tout en de
    l’eau froide, jadis quelques sages le jettoient en une autre
    quantité de vif-argent froid, l’un vaut l’autre à l’effect pour
    auquel advenir on le jette en la liqueur froide, qui est afin que
    toutes les parties de l’or se meslent avec toutes les parties du
    vif-argent ; car si cela n’avenoit on ne pourroit dorer, par ce que
    le vif-argent n’ayant point d’or en soy, n’en laisseroit point. Cét
    amalganie fait jettez la sur le plan de la table ou d’un marbre,
    vous verrez ces deux corps mutuellement unis, &amp; ce par la
    diligence du froid, qui a retenu la violence du chaud, qu’ainsi ne
    soit mettez cette composition sur un peu de feu puis l’ostez vous
    verrez que vostre amalganie fera queuë, car l’or ira au
    fonds, &amp; le trop de vif-argent surnagera s’estant retiré d’avec
    l’or, lequel n’en retiendra qu’autant qu’il luy en faut pour se
    teindre &amp; humecter : Et si on continuë à chaufer peu à peu cette
    composition, l’or s’en retirera le plus qu’il pourra &amp;
    difficilement se dissoudra : car il est noyé, aussi sa solemnelle
    solution est quand apres le feu de concussion on luy a osté ce qu’il
    rejette, &amp; que puis apres à tel feu que ce soit il garde la
    mesme face, soit qu’il se monstre en poudre liquable, ou en liqueur
    congelable : Je me suis icy donné un peu de licence pour faire
    plaisir à quelques beaux esprits. Cette observatiõ de petite
    quantité d’or dans beaucoup de vif-argent, resistant à sa
    dissolution, est presque comme si en une grande chaudiere pleine
    d’eau, vous mettiez une petite piece de chaux-vive, à peine cette
    chaux s’esteindra, &amp; de faict sera longs temps comme si l’eau la
    conservoit, &amp; que cette grande abondance fust trop mousse pour
    entrer en ce corps si perit : en apres prenez autant de chaux
    &amp; peu à peu jettez des goutes d’eau dessus elle sera bien tost
    esteinte, &amp; dissoute : Cecy semble un paradoxe &amp; avoir de la
    contrarieté : comme si on proposoit un horloge dont le cõtre-poids
    de la pesanteur d’une livre baisse une toise en douze heures, &amp;
    qu’on dit, doubles le cõtre-poids, &amp; il sera à baisser XXIIII.
    heures : Celuy qui n’entendra pas cét artifice, cuidera qu’on se
    mocque de luy, &amp; cependant cela est : Et c’est ce qu’on dit
    cõtre-poids racourcy, car on met deux fois autant de corde, &amp; on
    la double, si que la pesãteur des deux livres est my-partie,
    l’horloge ne soufrant que sa livre mais le temps est multiplié :
    Cecy est commun &amp; j’en ay compris la sciéce comme de tous les
    organes où la force est multipliée en cét axiome, de mes Elemens
    Mechaniques : Ce que le temps gaigne, la force le perd, &amp; ce que
    le temps perd, la force le gaigne. En la bonne humeur où je suis,
    Ayant grande pitié de tant de belles ames qui souspirent apres le
    grand Bien, &amp; voynat comment malicieusement on nous presente des
    occasions d’erreurs, &amp; discours qui sont des coupe-gorge : Je
    veux donner l’explication des enigmes Latines que quelques uns ont
    mises en leurs livres, allegãs que tels vers ont esté faicts au
    sujet du grand secret par un tres-docte personnage, ce qui est une
    pure imposture, car l’ancien qui fit ces enigmes là ne pensoit pas à
    la pierre filosofale. Et je vous prie beaux esprits qui estes meuz
    de la douce esperance qui nous alleche, n’adherez pas à ceux qui vo’
    deçoivent, &amp; qui tous les beaux contes de Flammel &amp; d’autres
    espiét vos ames, pour les ruiner. Il y en a qui racontent beaucoup
    d’œuvres lesquels ils afferment estre celuy de Flammel, je les croy
    autant quand ils disent cela, que ce qu’on me contoit quand j’estois
    fort jeune, qu’il avoit fait bastir les charniers du Cemetiere des
    saincts Innocens de Paris. Il est vray qu’il en a fait faire deux ou
    trois arches, où il ne s’est pas oublié, les autres ont esté faites
    par des particuliers, ainsi qu’il paroist par les inscriptions qui
    en sont foy, &amp; je croy si on veut s’y amuser, on en sçaura des
    nouvelles par ceux qui administrent le bien de l’Eglise. Mais je
    n’ay plus garde de m’en rompre la teste, car ayant esté deceu d’un
    costé, je suis tout effarouché, de mesme m’adviét-il pour ces
    auteurs qui ont mis ces enigmes en leurs œuvres, car pour ce qu’ils
    ont esté infidelles en cela, qui est si bien fait, il le seront bien
    en ce qu’ils escrivent qui n’a pas grand sens. Par l’interpretatiõ
    de ces enigmes j’envoyray leur sagesse chymique en l’ær. Ces douze
    ne sont pas d’ordre comme en l’œuvre Enigmatique imprimé à
    Doüé, &amp; autres lieux, mais ayans esté pris deçà &amp; delà de ce
    corps où il y en a plusieurs douzaines, ont esté mis en ordre
    nouveau. La premiere ou premier n’importe, car en François enigme
    n’est ny masle ny femelle on en use indiferemment. Donc la premiere
    en ordre cõmence, Terra mihi
    corpus &amp; c. Voyez-les au livre pour en avoir le
    plaisir &amp; vous en sçavoir deffendre. Cét enigme comme l’auteur
    ancien la suscrit signifie une Tuile. Il y a bié de l’apparence de
    la matiere de la pierre filosofale qui est tant exquise, à une terre
    cuite que puis apres on met remoüiller à l’ær. Par la seconde qui
    signifie la Fumée, ils signifient aussi que vous amusant à telles
    gens tout vostre avoir ira en fumée. La 3. signifie la Nege, voila
    une belle fantaisie de nous vouloir faire filosofes de nege. Encor
    la quatriesme est bõne car elle cache un Poulet, qui est sorty de
    l’œuf ou en veut sortir, &amp; bien c’est pour faire bonne chere.
    Quant à la cinquiesme elle est tant cognuë que les petits enfans se
    l’entre-demandent, ayant ainsi entendu la naissance de la Vipere :
    Celle d’apres est trop vulgaire, c’est l’enigme du Fœnix, &amp; bien
    cecy quadre à nostre affaire, mais il n’entre pas en beaucoup de
    testes. La septiesme est du tout eslongnée de nostre art, car la
    fleur de Lis n’a rien de commun ny analogique à nostre divine
    filosofie. Pour la huictiesme je l’aprouve fort, car elle fait venir
    de l’argent dautant qu’elle declare les Meules du moulin qui sont
    deux bonnes pierres filosofales. Touchant la neufviesme si on l’y
    faisoit advenir, ce seroit contre toutes les bonnes regles des
    sages, car les cheveux ny le Poil qu’elle designe n’ont point
    d’entrée icy. Le Mirouër qui est representé par la dixiesme enigme
    n’a point d’analogie avec nostre recherche, si on ne la veut aller
    entreprendre trop loing. Encores pour l’onziesme je la veux souffrir
    par ce qu’à ces pauvres alque mistes il faut un bon Soufflet, mais
    je vous prie quelle similitude y a-il entre une matiere dont on tire
    tant d’excellences &amp; les vents d’un souffler ? Non, non, les
    bons esprits de nostre matiere ne sont point du vent. En fin la
    derniere est d’une belle degaine. Elle signifi que Femme qui en
    accouchée de deux enfans &amp; en a pensé mourir. Or avisez si de
    cela on fera l’œuvre desirable : Si ceux qui nous offrét ces vers
    n’entendent pas mieux les enigmes de Filosofie qu’ils cognoissent
    celles-cy, je suis d’advis qu’ils ne nous enseignét rien, car ils
    n’en sont pas capables. S’ils ne sçavent point de
    petites &amp; legeres choses, comment sçauront-ils les magnifiques
    grandeurs des secrets que le Tout-puissant reserve aux esprits
    humbles ? Maudite soit l’erreur de tels malins car elle est
    pernicieuse &amp; conduit les pauvres au desespoir ; Je proteste que
    s’ils n’y prenent garde que j’ay un moyen de les faire punir. Pour
    ce qu’il n’est pas raisonnable de faire consommer les biens du
    prochain. Je veux pour un temps tenir la bride de mon zele &amp; ce
    jusques à ce que je voye ce qui adviendra.
    
    
  
  
    Qui excelle la veuë ou
    l’ouye.  OBJECT LXXVIII.
     
    
    L n’y a point d’homme au monde tãt empesché que celuy qui n’a que
    faire, &amp; qui pis est encor quand il n’a aucune industrie de
    s’employer soy-mesme, pour vaincre l’oisiveté : C’est pourquoy ceux
    là sont bien-heureux qui ont des lettres, &amp; sçavét quelque
    artifice par le moyen dequoy on peut tromper l’ennuy que le temps
    apporte aux oyseux &amp; inutiles, leur fournissant souvent des
    inventions de mal faire que l’occupation extermine : aussi qui ne
    fait rien fait mal, joint que c’est un peché que l’oisiveté. Pour
    cette raison n’ayant &amp; ne voulant avoir autre affaire qu’à mes
    petits exercices Mathematiques &amp; Filosofiques, &amp; ne pouvant
    toustours y vaquer, car il se faut un peu donner de relasche pour ne
    prendre. trop de loisir qui m’allechast à l’oisiveté, je me jette à
    ces observations, &amp; recherches y contentant mon
    esprit, &amp; possible apportãt du contentement à d’autres : En
    cette honneste humeur, je propose qui est le sens plus excellent de
    ces deux, de la veuë ou de l’ouye. Il y a icy dequoy plaider : Mais
    je n’entends pas que celuy qui prédra le sujet que je n’auray pas
    esleu s’opiniastre tant à poursuivre en cause, qu’en fin nous
    devenions plaideurs, &amp; de l’ordre de ces miserables qui se
    ruinent à porter de l’argent, voire toutes leurs plus desirables
    commoditez à des gens qui les regardent de
    costé &amp; s’enrichissent, puis s’en moquét. Nõla glu du Procureur
    ne nous touchera point, la pince de l’Advocat ne nous attrapera pas,
    la delicatesse du Juge ne sera mignardée des espices que nous en
    payerons : Et plus les coureurs Sergents n’auront que faire de
    preparer leurs mains pour le gain qu’il y aura pour eux, a faire
    executer l’arrest. Nous plaiderons ensemble, nous
    jugerons &amp; tout à nostre volonté, chacun prendra ce qui luy sera
    agreable, &amp; l’occasiõ de proceder cessera tout aussi tost que
    nous n’en parlerons plus, &amp; ainsi tout contans de nostre
    advanture, n’aurons aucune obligation à ceux qui nous auroient
    pressurez, &amp; c’est icy où je remarque une des folies humaines la
    plus exquise, c’est que lon aime &amp; honnore ceux qui sont tout
    perdre. Or ça : Qui excelle la veuë ou l’ouye ? Ne nous enfonçons
    point en plusieurs raisons pour causer, disons en peu pour nous
    esclaircir ; Par la veuë je considere &amp; apperçoy de grandes
    merveilles : Par l’ouye j’entens &amp; conçoy de merveilleuses
    grandeurs : En voyant je discerne des beautez admirables : En oyant
    je reçoy des admirations exquises. La veuë me monstre les belles
    œuvres de Dieu. L’ouye m’enseigne à croire en Dieu. On peut à cecy
    adjouster une infinité de contre causes : Et de faict il y a bien à
    remarquer. Ce qui est excellent à mon advis n’est point tãt pour les
    commoditez qu’il peut apporter par sa jouïssance, comme il deviét
    pernicieux par estre privé d’iceluy. Et de fait j’estime que le plus
    excellent est celuy par la privation ou perte duquel, on perd le
    plus. En nostre sujet il faut considerer privation &amp; perte. Car
    en ceux qui naissent sourds ou aveugles, nous pouvons dire
    privation, dautant qu’ils n’ont point eu ce qu’ils n’ont pas, à ceux
    qui sont d’âge c’est perte, car ils ont eu ce qu’ils n’ont plus. Le
    dommage de la perte est selon l’affection de celuy qui la sent, on
    luy baille à eslire ; Tel aime les beaux objects des yeux qui
    choisiroit plustost de devenir sourd qu’aveugle. Tel aussi qui se
    delecte aux bons discours &amp; aux chants, estira plustost estre
    aveugle que sourd. Voila generalement tout ce qu’on en peut dire,
    par ce que tout ce que lon sçauroit amener à ce propos en despend.
    Mais de ce qui est de a privation, c’est bien un plus grand
    interest &amp; bien plus prejudiciable que l’autre. L’aveugle nay
    peut devenir docte mesmes és Mathematiques, Le sourd est inhabile
    aux sciences, &amp; ne peut-on bien juger de luy Et là dessus je
    veux dire en forme de probléme pour exercer ma curiosité,
    &amp; demonstreray que les sourds que nous disons ne laissent pas
    d’avoir l’ouye. S’ils sont sourds il est certain qu’ils n’oyent
    point, Je dis que ceux qu’on estime tels venuz ainsi du ventre de la
    mere, oyent &amp; ne sont pas sourds absolument, mais sont privez du
    jugemét de l’ouye qui fait-discerner les tõs. J’ay veu un de tels
    sourds (dont je parleray sans impliquer cõ-trarieté) lequel avoit
    esté à la guerre, estoit bon &amp; brave soldat &amp; determiné,
    fidelle à celuy auquel il s’estoit addonné, ou pour le servir ou
    l’accompagner, cettui-là ne sçavoit point discerner les tons ny les
    bruicts, dont il ne se soucioit aucunement, &amp; toutes fois il
    sçavoit bien qu’une harquebuse la tirant faisoit du bruict ; car
    nous demonstrant qu’il avoit donné une harquebusade, faisant le
    geste de tirer en jouë, faisoit aussi de la bouche un bruict par
    cette interiection pouë. Il avoit par coustume remarqué ce son qu’il
    imitoit, mais à faute du vray jugement commun à tous
    objets, &amp; par la perte de cette discretion, par laquelle tous
    autres sujets sont distinguez &amp; recognuz, il ne pouvoit avoir
    autre cognoissance que de cette particularité. Il est vray que tous
    en general remuent la langue, veulent possible dire quelque
    chose, &amp; de faict quand ils jargonnent on oyt de la difference
    discernable en la broüillerie de leurs discours pretendu, &amp; ce
    selon leur contentement ou leur desplaisir, &amp; toutesfois leur
    voix est toute imparfaicte, comme leur ouye encores plus : En fin
    c’est une grace de Dieu d’avoir juste communication de la commodité
    de ces deux sens tant excellens, lesquels peuvent incessamment nous
    fournir d’objets &amp; de sujets pour nous oster d’oisiveté.
    J’adjousteray que les sourds ont des habitudes plus propres à la
    violence que les aveugles, qui ne peuvent qu’en affaires de repos.
    Pour l’interieur l’aveugle le peut mieux deduire, l’autre n’y va que
    par signes qui sont long temps à estre entenduz, &amp; possible bien
    souvent ne le sont pas. Or celuy qui a fait cét ouvrage, ce corps de
    l’homme son temple, luy donnera ce qui luy sera expediant comme son
    bon plaisir en determinera.
     
  
  
    Pourquoy les enfans pleurent en
    naissant.  OBJECT LXXIX.
     
    
    UE cettui-là seroit heureux, qu’il ressentiroit de
    liesses &amp; de contentemens en son cœur, qui pourroit rendre
    raison de tout : Ou au moins si sur chaque sujet proposé il avoit la
    grace de respondre, avec quelque apparence qui peust contenter les
    honnestes curieux. Il n’y a tel que celuy qui seroit inspiré de
    Dieu, aussi tout bien vient de luy, il est vray qu’il faut le
    rechercher &amp; nul ne peut advenir vers telle grace, que par une
    grande recherche, de ce qui advient soubs le Soleil. Nous n’aurons
    donc point cette delectation de cœur estans indignes des bonnes
    inspirations. Toutesfois nous tascherons à faire du mieux que nous
    pourrons, &amp; nous attribuans la grace gratuitemét donnée nous
    passerõs sur les objets pour les cõsiderer, &amp; dire ce que nous
    aurons eu pouvoir de manifester, à ce que si nous n’avons la
    parfaicte felicité proposée, nous en ayõs quelque rayon que nous
    savourerons gayement. En cette habitude, nous esplucherõs en nature
    la cause, Pourquoy les enfans pleurét quand ils naissent. Tandis que
    l’enfant est au ventre de sa mere il demeure en un espace plein
    d’une liqueur tant subtile pour lors, qu’elle le sousleve, afin
    qu’il ne charge point tant la mere, &amp; luy sert d’ær pour y
    vivre : Et aussi tost qu’il veut sortir, ce qui advient quand il
    n’est plus fourny de nourriture capable de tretenir, cette liqueur
    apres que ce qui l’enveloppe est ouvert, s’escoule, &amp; sort avec
    l’enfant qui sortãt du vétre arrive en l’ær beaucoup plus
    dilaté &amp; spacieux que le lieu dont il sort, il ouvre aussi tost
    les yeux, &amp; l’ær espois qui est cõtenu en ces petits endroits
    viét à se dissoudre &amp; couler en larmes degoutãtes, qui se
    glissent sur ses jouës en grossissant lentemét. Et dautant qu’il a
    esté en un lieu enclos, &amp; se trouvant en ce vaste changeant
    d’habitation, &amp; aussi proche de changer d’aliment, il faut que
    son corps se prepare à recevoir cette nourriture : Il est
    necessaire &amp; convenable qu’il se purge, ainsi il sort de ce
    corps flouët &amp; tédre, presque par tous les conduits, ce qui est
    de superflu, &amp; apporté du ventre : Ainsi dans la concavité des
    yeux y ayant une liqueur abondante elle s’escoule &amp; fluë.
    Davantage il appert par toutes operations, tant naturelles
    qu’artificielles, que les vapeurs dilatées, &amp; comme transmuées
    en subtilité &amp; similitude d’ær, venãs à sentir le frais,
    s’assemblent, &amp; se transfigurent en ce qui est plus apparét,
    ainsi l’eau s’exalant des vaisseaux, venãt à sentir une resistance
    fresche, se rassemble pour puis apres couler ainsi que lõ void és
    distillatiõs des plãtes &amp; autres choses. De mesme est-il en
    l’enfant, duquel le cerveau ayant esté benignement couvé au cloistre
    maternel, &amp; venãt à l’ær se sent de ce changement, si que les
    vapeurs qu’il a pres des lieux propres à leur issuë se viennent à
    espoissir, &amp; en cette occasion distillét en legeres larmes
    pource qu’il n’y a changement qui ne se face avec violence, &amp; la
    violence blesse principalement, &amp; le plus les delicats, l’enfant
    tout tendre qui n’a eu aucune telle douleur au corps, estant en sa
    prison naturelle, &amp; apres en sortant souffre des efforts
    notables au passage qui le presse, &amp; luy fait douleur
    universellement, tant de cette pressure que de l’atouchement des
    assistans, &amp; puis du changement d’ær, il se pleint &amp; ouvre
    sa bouche, ses yeux qui rendent les larmes, lesquelles sortent par
    cette porte de pleurs, tesmoignage qu’il est contristé de sortir
    d’un lieu où il estoit coyement embouëtté, pour venir en un vaste
    plein de miseres. Si nous avions souvenance de nos deportemens en
    ces temps là, nous pourrions en dire asseurement, &amp; pource nous
    en racontons par conjectures qui ont de la vraye semblance, &amp; si
    elles sont vrayes se sera encor mieux : Ces lettres closes ne sont
    manifestes qu’à celuy qui les ordonne à son plaisir.
     
  
  
    De la durée du Monde. 
    OBJECT LXXX.
     
    
    E me suis exageré à considerer tous les sujets que j’ay
    rencontrez, pour les esplucher vivement : Ce faisant j’ay cogneu
    qu’il n’y a en ce monde aucun object tant soit-il de semblance,
    abject &amp; vil, qui ne contienne en soy quelque merveille. La
    raison est pource que Dieu y a mis &amp; imprimé un certain
    caractere de l’efficace de sa toute-puissance. Si donc nous mettons
    en nostre cœur pour la tenter la speculation de tout l’Univers, où
    en serons nous ? Il n’est pas possible que nous puissions
    seurement &amp; exactement. expliquer les causes &amp; raisons
    mesmes des moindres observations, aussi à plus forte occasion nous
    est-il interdit de pouvoir raconter les raisons absoluës, des
    infinies merveilles qui sont en ce grand &amp; merveilleux object,
    plein de tant d’admirables particularitez. Un jour que j’estois
    avidemét porté sur telles recherches, entre plusieurs gentillesses
    qui me dõnerent de l’admiration, il m’en survint une d’assez bonne
    grace ; &amp; notable discours : J’avisois les fueilles de
    Catapricia dont il y en a de longues de demypied, plus ou moins,
    pleines de laict : Avec des ciseaux je coupois un petit de la
    fueille, &amp; elle rédoit de grosses goutes de laict, je la coupois
    encor, &amp; elle jettoit encor du laict, &amp; tousiours la coupant
    il en venoit, ainsi cette ame blanche sortoit, &amp; en fin la
    trenchant prés la tige elle seignoit encores. Puis changeant de
    dispositiõ &amp; d’avis je separé tout d’un coup toute la feuille de
    la tige, qui degouta comme paravant, mais ayant prins la
    fueille &amp; la coupant en plusieurs parties, il n’y avoit plus de
    cette humeur blanche, comme au paravant. A la verité cét esprit
    vestu de blanc, ce sang ainsi coloré, ce suc laitteux, s’estoit
    retiré d’une admirable vitesse, &amp; soudaineté : Mesmes ayant
    envie de me decevoir moy-mesme, je coupois la fueille au tiers pour
    donner cours à ce fleuve blãchissant, puis soudain je la separois de
    son tronc, &amp; elle faisoit assez de laict, mais au milieu il ne
    sen trouvoit plus. Qui est le sage qui me contera au naturel l’ame
    qui est là dedans, qui par une naturelle industrie s’agitte si
    promptement ? cela est bien difficile à deschiffrer, tant peu nous
    est si caché, d’où vient cette temerité qui nous fait traicter de la
    durée du monde ? encor plus esloignée de cognoissance à nous qui
    sommes tant inferieurs à luy ? Nous ne l’entreprenons pas, mais nous
    voulons rompre l’audace des presomptueux qui ont entrepris cette
    tasche : Certainement les hommes ont pour la plus part (j’en exempte
    quelques-uns, pour excuser ceux qui pensent à leur devoir) une
    certaine seméce d’erreur qui domine leurs entendements, laquelle est
    si forte qu’elle fait plus en eux par le pouvoir absolu qu’ils luy
    dõnent, que ne faict la verité : cela est fort apparent : &amp; de
    faict s’il y a quelque homme possible de peu d’authorité mesme
    mesprisable, qui cõte au peuple quelque chose de plausible ou
    avantureux, cela sera plustost ouy &amp; creu que le sainct Esprit,
    ou ses organes. Nous en avõs l’exemple pleine de blasfeme devant nos
    yeux. N’est-ce pas une pure im-pieté sortãt de cette source
    d’erreur, que de nõmer les incognus &amp; fades Quatrains de
    Nostradamus, Profeties ? &amp; ces versets malheureusement
    mesurez &amp; rimez, ne sont que discours impies, fadaises,
    inepties &amp; folies, mal disposées &amp; suivant la vraye reigle
    des impostures de Sathan, &amp; toutesfois on en faict un grand
    estat, &amp; plus que des sainctes pprofeties que je ne sçay de quel
    nom on nommera puis qu’on leur a osté le leur propre pour
    l’attribuer à des charlatancries impudentes : c’est tout un les
    prescheurs non plus que moy n’y entendét rien : L’Autheur ne
    laissera pourtant d’estre estimé grand homme, &amp; qui sçavoit
    l’advenir. Or cette fureur là n’est point és espris depuis ce téps,
    les anciens en estoiét entachez : Mesme le peuple que Dieu avoit
    esleu en tenoit, &amp; se supposoit des profeties dont quelques
    malotrus Rabis les embabouïnoyent, contre l’avis des bons peres qui
    les enseignoient au nom de l’Eternel : Surce que Dieu avoit commandé
    à Moyse d’eslire septante hommes, ausquels son esprit fut attribuë,
    pour la charge où il estoit, &amp; que deux, asçavoir Eldad &amp;
    Meldad, ayans esté inscrits, &amp; ne se trouvas point en
    l’assemblée ne laisserent pourtant de profetiser en l’armée, les
    successeurs de ces gens ont butté leur esprit a quelque vanité &amp;
    pensé qu’il y avoit quelque chose de plus exquis en la profetie de
    ces deux qu’en toutes les autres, &amp; ont supposé des discours
    venans d’eux, &amp; les dogmatiseurs, qui bastissoient leur credit
    parmy les idiots &amp; les femmes faisoyent courir des recueiuls par
    eux ou par leur peres, escrits &amp; inventez, &amp; donnez pour
    ceux que le peuple desiroit, &amp; qui faisoit plus d’estat de cela
    que des paroles vives &amp; vrayes des bons profettes. Voyla comment
    l’invétion humaine a plus d’authorité parmy telles gens stupides,
    que le S. Esprit : De mesme cabale est sortie l’impudéte opinion de
    l’impie sentéce qu’un certain Elie avoit faict escrire sur la porte
    de son auditoire : Le monde durera six mille ans, deux mille ans
    sans loy, deux mille sous la loy, &amp; deux mille ans sous la
    grace. Cét Elie cy n’estoit pas ce grand Elie Tesbite qui preschoit
    les suggestions du Sainct Esprit du téps des Roys d’Israël, sõ
    autorité eut bié emporté celle de cettuy-cy, &amp; puis il n’eust
    pas esté tant incõsideré d’offencer Dieu d’un si grand peché, luy
    qui estoit son homme tant aymé. Il y a donc bien à dire entre ces
    deux &amp; de téps &amp; de pieté, le premier estoit plein de la
    saincte doctrine que le sainct esrit luy infusoit, &amp; l’autre
    estoit imbu des vanitez des Rabins, incredules, &amp; impudens, l’un
    estoit simple &amp; humble, &amp; cettuy-cy plein de
    fast &amp; d’orgueil. Mais quelque animé dira me prenant la main. Il
    ne faut pas ainsi jetter jugement contre un grand personnage, qui a
    eu de belles &amp; sainctes conceptions. Amy que vostre
    consideration soit posée sur le terme de verité pour s’y arrester.
    Non je ne juge personne, je le laisse courir, je ne fay que reciter
    ce que Jesus-Christ nostre Seigneur a proferé contre luy &amp; ses
    semblables, Je le juge dõc par ses œuvres, voylà la reigle de nostre
    Dieu. Cét Elie, ce presomptueux, veut entrer au secret du
    Tout-puissant, il veut deviner, &amp; de faict il devine entant
    qu’en luy est, il exerce le plus horrible, criminel &amp; enorme de
    tous les pechez, il pense sçavoir ce que Dieu seul sçait, &amp; luy
    qui devoit cognoistre les escritures a oublié ou voulu oublier, q le
    peché des devins est le plus grand de tous : comment donc ne
    diray-je point sa sentence, puis que desia il est
    cõvaincu &amp; condemné par les actions, &amp; par le juge
    irrevocable, &amp; dont il n’y a point d’appel ? ce n’est pas moy
    qui le juge, c’est lon impieté. Mais soyõs un peu relaschez ne luy
    soyons plus tant severes, parlons à luy comme s’il estoit
    là, &amp; qu’il y eut encor de l’espoir pour luy, rendons-le plus
    ignorant que meschant, encor qu’en luy ignorance est une coulpe.
    Quand on veut proposer quelque chose devray il le faut plustost
    prendre sur la verité apparente, &amp; dictee que sur une conjecture
    tirée d’elle. Tout ce qu’il a conte de cette durée &amp; disposition
    de siecles, ne sont que conjectures qu’il a mesureés des textes de
    l’escriture saincte, dans laquelle Dieu a faict mettre ce qu’il
    vouloit qui nous fust cognu, &amp; puis Dieu ne declare pas ses
    secrets à telles gens que ces Rabins. Parquoy pour flestrir
    l’arrogance de ce gentil Docteur, faux Prophete, je le dis
    tel, &amp; quand mesmes il auroit dit vray je ne le voudrois pas
    croire, de peur d’offencer Dieu qui s’est gardé sur tout cette
    unique cognoissance : Et pour aussi me rire de ceux qui souscrivent
    à son erreur, &amp; l’opiniastrent. Je dy &amp; plus asseurement,
    que le Monde durera bien davantage, non que je le die que pour
    rabattre la presomption de tels oracles de vanité : Je ne touche
    aussi rien de sa durée, ou fin, que j’attens en toute humilité, sans
    prononcer aucune chose sinon que la volonté de Dieu soit
    faicte &amp; sera : Mais pour refuter ce resueur, qui cuidoit avoir
    discerné les secrets de l’Eternel. Je diray, s’il nous est un peu
    permis de supputter la durée du Monde, j’asseure qu’il est plus
    raisonnable d’ouïr l’expresse parole Dieu, pour s’appuyer dessus,
    que penser à l’intelligence que lon en tire. L’Eternel a dit qu’il
    sera misericorde en mille generations, à ceux qui l’ayment
    &amp; gardent ses commandements, cela est expres &amp; vray. On dira
    qu’en l’escriture souvent un certain nombre est pris pour un
    incertain, un grand pour celuy qu’il comprend. Tout beau je me veux
    arrester à ce conte, car il a dit qu’il punira les iniquitez des
    peres sur les enfans, jusques en la troisiesme &amp; quatriesme
    generation, on l’a veu souvent, celuy qui a dit l’un a dit l’autre.
    Je dis donc qu’il se peut à cause que Dieu est veritable, que comme
    il n’a pas tousiours puny les meschans exactement ; aussi il n’a pas
    avancé sa douceur si apparente pour des causes à luy
    cognuës, &amp; qu’il se reserve, &amp; toutesfois quand je penseray
    qu’il veut que pour le moins un de ceux qui estoyent quand la loy
    fut donnée, &amp; qui luy a obey, sente le bien que sa milliesme
    generation sera benite &amp; recevra misericorde, je ne faudray
    point, &amp; y a plus d’apparence de soussigner mon humilité, que de
    debatre pour l’indiscretion de ce Rabi. De là je dyque le Mõde
    depuis la loy peut durer plus de dix mille ans-les computans selon
    la moindre generation qui nous est cognue, laquelle est de dix ans,
    comme il paroist en Achas, qui selõ le vray calcul est trouvé
    n’avoir que dix ans plus que son fils le bon &amp; sainct Roy
    Ezechias, qui lamenta pour le desplaisir qu’il avoit de nostre
    perte, si le Messie ne fut point venu, &amp; qui sembloit estre
    contre-mandé par le deffaut d’enfans qui estoit en luy. Ces calculs
    sont bien loing l’un de l’autre, &amp; par là nous devons péser à ne
    nous enquerir que de ce que Dieu veut que nous sachions pour le
    servir &amp; honorer, &amp; pour nostre salut : Le Monde pourtant
    durera tant qu’il plaira à Dieu. Or soit sa durée petite ou longue :
    puis q l’Esprit qui no’ gouverne en bien, m’a fait le dispenseur de
    plusieurs grands secrets, qu’un jour dieu aydant j’acheveray de
    donner liberallement au monde, sans que j’en aye autre obligatiõ que
    celle où m’a submis l’amitié de mes a mis, j’ose dire qu’il n’y aura
    jamais temps, que quelque Curieux n’ait mes ouvrages en jalouse
    recommendation, &amp; rien ne les empeschera de courir par le
    vulgaire des peuples, que la garde diligente qu’en feront les beaux
    esprits, de crainte que les raretez qu’ils comprenent ne soyent
    profanées.
     
  
  
    Notte.
     
    
    ENSEZ vous avoir veu nostre Palais ayant jetté la veuë sur ce peu
    d’objects qui sont seulement la parure d’un des moindres piliers qui
    ccompagnent le collomnes de ce magnifique Tabernacle, que nous avons
    construit en l’excellence de nos loisirs ? Les marchands qui
    assortissent leurs boutiques n’y mettent pas tout le plus exquis,
    ains en retiennent és riches magazins, où sont les plenitudes de
    leurs thresors. Et puis és Palais on avance ce qui peut attraire les
    yeux &amp; les desirs ; le reste qui est tout excellent est és
    arches interieures, où le precieux est conservé. Si Dieu le veut
    pour le bien de ceux qui suyvent la pieté, je vous feray voir
    quelques beaux excés de mon industrie. J’avois autresfois fait amas
    de plusieurs choses exquises, mais ma liberalité me les a fait
    perdre, d’entre celles que j’ay perdues je n’ay regret qu’à une que
    je presté à monsieur Scaliger quand il passa à Tours pour aller vers
    les Estats. C’est un liure imprimé à la Chine dont j’ay encores
    quelques memoires pour le deschifrer, il m’avoit promis de me le
    rendre, mais il ne s’en est pas souvenu : Il a fait ses monstres de
    ce livre n’avisans pas un deffaut qui est en iceluy, que ie sçay
    bien. Plusieurs Doctes personnages estoyét presens, quand je luy
    presté mon livre, &amp; ces mesmes le dirent à monsieur Servin, qui
    sçait bien d’où j’ay peu avoit un tel joyau, comme d’autres que j’ay
    perdus par les communs malheurs, à ce mot quelqu’un me dira, quoy
    parlez vous ainsi simplement d’un si grand personnage, &amp; si
    qualifié &amp; honoré de tant d’estats ? O pauvret ne me reprenez
    pas, est l’estat où je suis, je sçay fort bien ma Cour, &amp;
    entends ce qui est du devoir : Sachez que quand je dis ce mot
    Servin, que c’est assez, car il emporte plus que tous ses autres
    honneurs, ce nom signifie le plus Docte de tous les François, qui ne
    cedent à aucuns, mais laissons les deffuncts en leur repos, &amp; le
    Docte aux affaires du publiq. Je veux vous esclaircir selon quelque
    desir que j’en ay : Il n’y a homme s’il veut estre comme son propre
    sens le juge, qui ne sache à peu pres &amp; bien sa force, &amp; son
    inclinatiõ : Aussi doit-on en tout ce qu’on peut, aviser à estre bié
    de ces deux, qui sont de tres grande importence pour sçavoir vivre
    parmy le monde avec honneur, l’exercice en rend l’homme accort,
    &amp; quiconque, observant telle circonstance &amp; se dira ou sera
    voir estre ce qu’il peut, sera bon juge de soy-mesme, &amp; de fait
    ses premieres actiõs, &amp; ce à quoy il s’ingerera serõt les
    raporteurs du jugement qu’il en faut faire : Ainsi sachant mes
    forces, je n’ay jamais voulu presumer outre mon
    pouvoir, &amp; cognoissant mon inclination je l’ay suivie galamment,
    ayant tant qu’il m’a esté possible, taché d’obtenir la tranquilité
    d’esprit, pour cela qui est des biens j’en ay attendu avec grand
    espoir, mais sans affliction d’esprit, des grands qui m’en
    devoyent, &amp; qui toutesfois m’ont oublié, apres avoir eu de la
    liberalité de mon esprit, ce qu’ils en desiroyét. C’est ma faute,
    car je n’ay pas sceu tirer de l’eau quand la corde estoit au puits,
    c’est tout un, j’ay des amis qui en ont pour moy. En cette qualité
    m’espluchãt moy mesme, j’ay recognu que j’ay l’ame assez
    cõplaisante : Toutesfois je parle libremét quãd je voy qu’il en est
    besoin, &amp; que le zele de la verité m’eslance, &amp; si je voy ou
    oy quel que chose qui me semble cõtre la raison, je viens
    incontinent à ce qui la peut juger, pour en estre
    asseure, &amp; &amp; adonq sachant, je parle en sçavant &amp; non
    comme ces douteurs qui disent. On dit, ce qui est indigne d’un qui
    enseigne, qui doit proferer cela est, j’ay une facilité qui pour
    cela ne laisse d’estre, &amp; par ainsi j’admets aisement tout ce
    qu’on me dit, pource qu’il m’est advis qu’on dit vray, &amp; qu’on
    ne doit pas profaner un don si excellent que la Parole, qui est le
    pl’ exquis de nos pouvoirs, és puissances de l’ame par tes organes
    de nostre corps : En verité on ne devroit jamais ouvrir la bouche,
    que pour bien parler, expliquant ce qui est de beau &amp; de vray en
    l’esprit, qui se communique par ce beau moyen ; le bon Dieu a donné
    la parole pour dire la verité, &amp; le diable excite en plusieurs
    la vanité des propos, pour cõfondre tout. Apres la parole il y a un
    autre souverain don, qui est l’escriture qui en tout devroit estre
    comme la parole, de laquelle elle est le pourtrait, ces deux ne sont
    pas dignement traitez par plusieurs qui en abusent en
    mensonges &amp; faucetés, vilipendans malheureusement ce grand bien,
    qui est l’art le plus admirable de tous, &amp; qui par les
    exquis &amp; industrieux traits de son excellence, peut seul
    approcher au pourtrait divin, representant les complexions
    humaines, &amp; deduisant exactement ce qui a esté se est, les
    organes de ces artistes qui ont feint les-voix, &amp; sons,
    n’aprochent en rien de cét art des artz &amp; malheureux sont ceux
    qui le font servir aux menteries manifestes &amp; trop descouvertes.
    Ceux qui parleront &amp; escriront en conscience feront paroistre la
    bonté de leur cœur, &amp; tout ainsi qu’innocés iront comme jouans
    des sujets de ce monde, pour s’en delecter : Aussi les anciens ont
    nõmé nos occupations jeux pource qu’il y faut aller naïvement ainsi
    qu’au jeu. Mais aujourd’huy il y a jeu à jouer, &amp; jeu à gaigner,
    tellement qu’on ne sçait plus comment dire : Or bien quoy que ce
    soit disant &amp; escrivant simplementie ne publiray que de beaux
    petits jeux d’esprit, qui possible seront jeux de consequence à ceux
    qui sauront la façon de s’en ayder, Et ce pendant si je rencõtre
    quelque chose à debatre je m’y esbateray : Si ceux qui les ont mises
    en avant s’en faschent, ils auront tort plus que moy, car chacun
    doit empescher que le prochain soit offencé. Ne mettons donq point
    d’escot pour faire broncher les autres : Si nous sçavons quelque
    chose, &amp; que le voulions enseigner, que ce soit en charité, ou
    nous en taisons. Et en ce qui est de nos gentillesses pour s’y
    gouverner, je ne donne autre avis que celuy qu’en met en avant le
    bon homme en nostre Hermitage d’honneur, où il est proposé que
    chacun doit suyvre son inclination &amp; sa fortune se conservant
    soy mesme, pour servir Dieu, &amp; faire du bien au public.
  
  
  
  
</p>
</body>
</text>
</TEI>