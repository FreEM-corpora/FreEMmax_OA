<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
<teiHeader>
  <fileDesc>
    <titleStmt>
      <title>2Histoire negre-pontique, contenant la vie et les amours d'Alexandre Castriot , arriere-neveu de Scanderberg, et d'Olympe la belle Grecque, de la maison des Paleologues. Tirée des manuscrits d'Octavio Finelli, de la duché d...Histoire negre-pontique, contenant la vie et les amours d'Alexandre Castriot , arriere-neveu de Scanderberg, et d'Olympe la belle Grecque, de la maison des Paleologues. Tirée des manuscrits d'Octavio Finelli, de la duché d... - Edition 2 (1731)</title>
      <author>Baudoin, Jean (1590?-1650)</author>
    </titleStmt>
    <publicationStmt>
      <publisher>A Paris, chez Musier, quay des Augustins, du côté du Pont Saint Michel, à l'Olivier. M. DCC. XXXI. Avec approbation &amp; privilege du Roy.</publisher>
      <date>2016-10-29</date>
    </publicationStmt>
    <sourceDesc>
      <p>Produced by pandoc.</p>
    </sourceDesc>
  </fileDesc>
</teiHeader>
<text>
<body>
<p>









  A MON SEIGNEUR,
  MONSEIGNEVR DE CREQVY, Duc de Lesdiguieres, Pair &amp; Mareschal de
  France, Prince de Poix, Baron de Canaples, Seigneur de
  Pont-dormy, &amp; Morœil ; Cappitaine de cent hommes d’armes, Maistre
  de Camp du Regiment des Gardes de Sa Majesté, &amp; son Lieutenant au
  Gouvernement de Dauphiné.
   
  
  ONSEIGNEVR,
   
  IL y a long-temps que je me suis
  proposé de vous faire part des fruicts de l’Estude, sçachant que tels
  divertissements ne vous sont pas des aggreables. Mais j’ay tousjours
  attendu que le sujet en fust Illustre, affin de l’estre encore
  davantage par le moyen d’un Nom si renommé que le vostre ; &amp; de
  vous faire voir l’image de vostre gloire, representée en la personne
  de quelque Héros, qui approchast aucunement de vos perfections, puis
  que personne n’y peut atteindre. A la fin Alexandre Castriot m’a tiré
  de ceste peine, &amp; par les belles qualitez, de son ame, &amp; par
  son merite extraordinaire. Vous remarquerez en luy tant degentillesse,
  &amp; tant de valeur, qu’en l’vn &amp; en l’autre de ces dons vous
  cognoistrez, que si le temps où nous sommes n’a point de portraict et
  de vostre Vertu ; du moins les siecles passez nous en ont donné
  quelque crayon. Il est de même que Vous issu d’une race pleine
  d’hommes signalez ; &amp; comme il a l’honneur d’être arriere neveu de
  ce vaillant Scanderbeg, qui a commandé sur les montagnes d’Epire :
  ainsi vous êtes beau fils de ce grand connestable, qui a fait trembler
  toutes les Alpes sous la gloire de son Nom. Que si ses éminentes
  vertus le mettent en grande estime parmi les peuples d’Albanie, les
  vostres ne le font pas moins priser des Allobroges, &amp; generalement
  de tous les François. En un mot, c’est un Prince charmant, aggreable,
  courageux, &amp; aguerry comme vous, si toutesfois quelqu’un vous
  esgale en Valeur. Car de dire que dés l’âge de dix huit ans vous
  commandâtes si dignement sous Monseigneur vostre Beau-pere ; Que vous
  le suivites dans les plus belles occasions de sa vie,
  presqu’aussi-tost que vous commençastes le vostre ; Qu’en un dueil
  connu par toute l’Europe, vous fistes demeurer sur la place un des
  plus determinez Princes de la Maison de Savoye ; Que Henry le Grand
  d’heureuse memoire vous eust en estime dés vos premieres années ; Que
  la ville de Cam, le Pont de Sé, saint Jean d’Angeli, la Retraite de
  Rivate &amp; de Bestaigne, le Siege d’Ast, celuy de Verrue, &amp; la
  prise de Pignerole, ont depuis servi d’une immortelle matiere à vostre
  valeur, &amp; à nos Histoires ; Ces choses sont sans doute si
  hautes, &amp; si merveilleuses, que non-seulement toute la France,
  mais encore nostre Castriot en
  reçoit de l’estonnement. Qu’il cherche tant qu’il voudra dans la vie
  de ses Ancestres des actions comparables aux vostres, je m’asseure
  qu’après l’avoir bien fueilletée, il treuvera que rien n’est semblable
  à vous que vous mesme, Aussi n’est-il pas si temeraire que de
  pretendre à l’égal de Vous à ce haut degré de gloire ou vous estes
  eslevé par dessus les excellents hommes ; non plus que de réüssir
  aussi bien parmy les Dames, puis qu’au lieu d’une Olympe
  dont il a gagné les bonnes graces, vos
  aymables qualitez &amp; les charmes de vostre bien dire vous en ont
  acquis plusieurs, qui la surpassent par leur merite. Mais je ne
  m’apperçois point que je m’engage insensielement à Vous
  déplaire, &amp; que vostre ordinaire discretion n’a pas accoustumé de
  souffrir de semblables langages, sur tout d’une personne qui se dédie
  absolument à Vous, &amp; qui ne cherche point de plus grande gloire au
  monde, que celle de se dire,
   
  MONSEIGNEUR,
   
  Vostre tres-humble, &amp; très-obeïssant serviteur,
   
  I. BAVDOIN




  AVERTISSEMENT,
  A FIN qu’on ne me reproche qu’à l’imitation de la corneille
  d’Efope, je me pare icy des plumes d’autruy, le premier advis que j’ay
  à vous donner, c’est que ce Liure n’est pas de moy, &amp; que j’en ay
  seulement reueu la copie, &amp; mis en ordre les Advantures, selon les
  memoires Italiens, qui m’en ont esté donnez escrits à la main. Ce
  n’est pas au reste une invention fabuleuse, mais une Histoire
  veritable, qu’Octauio Finelli, Gentil-homme de Spolette, asseure avoir
  euë d’un Caloyer Grec, comme il voyageoit en la coste d ’Ephese.
  M’ayant esté envoyée de bien loing par un Cheualier, qui n’est pas
  moins genereux, qu’il est amateur des bonnes choses ; pource qu’il a
  voulu que je me servisse de sa version, &amp; que de plusieurs pieces
  des-joinctes &amp; détachées, je n’en fisse qu’une seule, je me suis
  mis à revoir tous ses papiers, affin d’essayer de le contenter. J’ay
  donc premierement consideré l’ordre de l’Ouvrage, que j’ay divisé par
  livres &amp; par chapitres, pour le soulagement de ceux qui prendront
  la peine de le lire. Quant aux Advantures de l’Histoire, elles m’ont
  semblé si belles, que sans y changer ny diminuer aucune chose, je n’ay
  touché seulement qu’aux harangues &amp; aux compliments, en les
  ajustant aucunement à notre mode. Pour le regard des noms propres, je
  n’ay mis de mon invention que ceux de
  Clorigene, de
  Lesbie, &amp; de
  Lindarache, à cause que j’ay trouué
  qu’ils fonnoient mieux à l’oreille que ces autres
  d’Ophemiuze, de
  Stanizie, &amp; de Zudzulema, qui
  sont dans l’original. Que si ceste œuvre estoit purement de
  l’invention humaine, on y auroit observé plus religieusement les
  preceptes des vrays Romans, &amp; se seroit-on bien empesché d’y
  introduire une Olympe pour espouse d’Euriale, avant que l’estre
  d’Alexandre, le vray Heros de ceste Histoire, comme pareillement de
  les feindre simples Princes Grecs, au lieu de les honnorer du
  rang &amp; du tiltre de Souverains ; &amp; de ne donner injustement
  pour bornes à leur fortune que les montagnes d’Albanie, puis que leur
  Vertu estoit allez haute, pour leur faire meriter la possession de
  toute la terre. Mais l’on a bien mieux aimé ne s’attacher pas si
  exactement à de simples reigles, que choquer tant soit peut
  l’intention de l’Auteur. Que s’il y a quelque petite advanture
  adjoustée, c’a esté par le Caloyer Grec, ou par le voyageur Italien,
  qui auront voulu possible enrichir l’Histoire par des évenemens
  particuliers, affin d’en rendre la lecture plus agreable. Pour moy,
  tout ce que je puis faire, c’est de vous l’offrir telle qu’elle
  est, &amp; de vous prier sur toutes choses d’avoir plus d’égard au
  desir que j’ay eu de vous la donner pour vostre contentement, qu’aux
  fautes qui s’y peuvent estre glissées. Elles sont en si grand nombre,
  que pour n’obliger les Imprimeurs à refaire le livre entier, s’il
  falloit qu’ils les corrigeassent toutes, j’ay esté contrainct de ne
  mettre icy qu’un échantillon des plus remarquables.
   
  LETTRE DV CALOYER ANSELME, Superieur
  d’vn des Conuents du Mont Athos, autrement appellé la saincte
  Montagne.
   
  MON PERE,
   
  Ie croy que vous ne trouverez pas mauvais le dessein que j’ay
  d’escrire sa fortune du jeune Scander, autrement appellé Alexandre
  Castriot. Car encore que ma profession m’oblige à m’esloigner de tous
  les objets mondains, si est-ce que la matiere de ceste Histoire est si
  pleine de Vertu, qu’elle peut à mon advis n’estre pas infructueuse au
  public, ny mesme à l’affermissement de nostre Religion. On y voit un
  zele perpetuel que trois ou quatre Princes ont eu pour la foy ;
  l’inviolable pureté d’une Olympe, &amp; la parfaicte deuotion de
  Hierosme Paleologue, Caloyer de faim Basile, comme nous. Tellement
  qu’elle semblera tout à fait divertissante, &amp; aux
  profanes, &amp; aux gents de bien. D’ailleurs le succez de ceste
  narration est si conforme à la vérité, que je ne pense pas avoir
  inventé aucune des parties essentielles de ce discours : seulement y
  ay-je mis quelque chose pour l’embellissement, sans me despartir en
  aucune sorte du fil de la vraye Histoire, qui sans mentir est bien
  digne de la mémoire des hommes, &amp; &amp; pour la singularitc de
  évenements, &amp; pour le merite des personnes. Car il n’y a celuy de
  nous qui ne sçache très-asseurement, voire mesme qui ne cognoisse
  quelques-uns des Comnenes Paleologues, ou Castriots, qui vivent
  presentement esparts en divers lieux de l’Europe, bien eslongnez des
  titres &amp; de la prosperité de leurs Ancestes. Or de tous les hommes
  qui conservent la beauté de ces noms, il n’y en a point certes de plus
  loüables que ceux qui habitent aux montagnes d’Epire, &amp; les
  maintiennent jusques aujourd’huy, libres &amp; indomptables contre les
  forces du Grand Seigneur, quoy qu’ils soient de tous costez environnez
  de ses Estats. Ceux-cy tirent leur vraye origine de George
  Castriot, &amp; d’Alexandre son arriere-nepueu, le Heros &amp; le
  sujet de ce discours : Aussi j’espere en déduire toute la suitte
  jusques au present estat de la haute &amp; basse Albanie, pour faire
  voir aux Princes de l’Occident la valeureuse resistance de ces
  peuples, &amp; les émouvoir à tirer toute la Grece de seruitude. le ne
  sçay au reste si l’exemple jou les persuasions les pourront esmouvoir,
  mais pour le moins n’iront-elles pas mal aisément à eux, veu le grand
  nombre de Chrestiens qui arrivent icy de toutes les parties du
  Ponant, &amp; qui transportent volontiers en leurs
  contrées, &amp; dans les Cours de leurs Princes naturels, les
  singularitez de ces Climats, soit celles de la Nature, soit celles de
  l’art &amp; de l’industrie humaine. A ceste cause ay-je orné mon
  Histoire de quelques petites advatures, pour la redre plus
  desirable, &amp; faire couster avec plus d’appetit la vérité au milieu
  de ces enioliuemens ; imitant en quelque chose la methode d’Heliodore
  (au moins autant qu’une fidelle narration peut ressembler à des contes
  faits à plaisir.) Mais avant que mettre la main à la plume, je
  proteste, mon Pere, de ne le point imiter en sa des obeyssance,
  n’estant pas resolu de l’entreprendre, si vous ne m’en donnez la
  permission. Car je ne suis point travaillé jusques-là de l’amour de la
  gloire, que je voulusse perdre, je ne diray pas l’Evesché d’Edesse si,
  je l’avois come luy, mais non pas mesme mon Scapulaire, pour faire
  voir hors de saison mes escrits, que je soubsmets dés maintenant à
  vostre censure.
  Extraict du Privilege du
  Roy.
  PAR grace &amp; Privilege du Roy, il est permis au Sr. Baudoin de
  faire imprimer, vendre, &amp; distribuer par tel Libraire qu’il voudra
  choisir, un livre intitulé Histoire
  Negre pontique, contenant la vie &amp; les amours d’Alexandre
  Castriot, &amp; Olympe Paleologue : Et sont faites deffences à
  tous Libraires, &amp; autres de ce Royaume, de l’imprimer sans le
  consentement dudit Baudoin, ou du Libraire qu’il aura choisi, &amp; ce
  pendant le temps &amp; terme de six ans, à commencer du jour que ledit
  liure sera achevé d’imprimer, à peine aux contieuenants de six mille
  livres d’amende, confiscation des exemplaires contre-faits, &amp; de
  tous despens, &amp; dommages, &amp; interests, ainsi qu’il est plus
  amplement contenu ausdites lettres de Privilege, données à Lyon le 22.
  iour de May, 1630. Par le Roy en son Conseil, Signé,
  RENOVARD.
   
  Et ledit Sr. Baudoin a ceddé, quitté &amp; transporté à Toussainct
  du Bray, Marchand Juré Libraire à Paris, le droict qu’il a au
  Privilege cy dessus, suivant l’accord qu’ils en ont fait entr’eux,
  passé par devant Nottaires.
  Achevé d’imprimer en 1631
  HISTOIRE




  LIVRE PREMIER.
   
  Ce qui auint à quelques fugitifs
  d’Alger, leur combat &amp; leur retraite, avec le regret qu’ils eurent
  de la mort d’Alexandre.
   
  
    CHAPITRE PREMIER.
    
    A nuict n’estoit pas encore bien fermée, &amp; le Soleil sembloit
    avoir du regret de lasser les royalles pompes d’Alger enseueiies
    dans les tenebres, quand trois ou quatre personnes ayant le visage
    enveloppe, sortirent du grand Serrail par la porte des jardinages,
    &amp; venant tout doucement à la marine, se saisirent de la premiere
    chaloupe, qui les conduisit à force de rames auprès d’un vaisseau de
    moyenne grandeur, ancré demi-mille hors de l’emboucheure du port, là
    où s’embarquans, à la aste, avec l’ayde des matelots, ils firent
    voile selon qu’il pleust au vent de les conduire, n’ayant point à
    l’heure d’autre soucy que celui d’aller viste, &amp; tenant pour la
    meilleure de leur route, celle qui les eslongneroit le plustost
    d’Alger. Estans donc poussez deuers Gibertar, par vn levant &amp;
    grec, ils le passerent le lendemain au soir, non sans courre quelque
    fortune : car le temps se rafraischit si fort, qu’ils furent
    contraints d’abaisser toutes leurs voiles, excepté le
    beaupré, &amp; de faire soigneusement garde au chasteau de prouë, de
    peur d’eschoüer contre les costes du destroit. Mais ce fut bien une
    autre difficulté quand ils furent entrez dans la grande mer Oceane :
    car l’orage y donnant tout à découvert, joint à la fureur ordinaire
    de ceste manche, &amp; au contraste des marées, les plus resolus
    d’entr’eux commencerent à pallir, craignant de trouver leur perte
    dans leur fuite, &amp; que le lieu de leur azile ne fut celui de
    leur tombeau. Là commencerent à les saisir les frayeurs de
    mort, &amp; les repentirs d’avoir entrepris ceste course : là mesme
    ils souhaiterent la terre de leurs ennemis, jugeans plus desirables
    d’estre réduits à la mercy d’un combat des-avantageux, voire mesme
    d’en recevoir une mort certaine, que de la rencontrer dans les
    abismes de l’Océan. Le seul Pilote ne perdit jamais le jugement, ny
    le vray point de ion Nort, accostant le terrein d’Afrique avec
    addresse, de peur d’estre obligé de courre toute la mer Atlantique.
    C’est ainsi qu’ils passerent d’une nuict à l’autre, où il n’y eut
    guéres de difference, si ce n’est qu’il survint une triste lumiere
    au lieu du jour, qui ne seruit qu’à peindre plus affreusement
    l’image de leur misere, &amp; à la peine de sentir les aproches de
    la niort, adiouster encore celle de les voir. A ceste clarté confuse
    parurent sur-tout deux jeunes garçons d’excellente beauté, qui
    s’embrassans amoureusement come freres, ou comme parfaits amis,
    sembloient en ceste extremité ne craindre que pour la fortune l’un
    de l’autre, sans mettre en consideration leur personne mesme. Le
    plus âgé des deux n’avoit que dix-neuf ans, &amp; l’autre seize. Ils
    avoient les cheveux longs &amp; déliez, la taille riche, &amp; le
    visage charmant, au delà de toute merveille : Aussi quoi qu’un peril
    si grand touchast tous ceux du navire par leur interest propre, si
    ne laisserent-ils pas d’admirer la constance &amp; la bonne grace de
    ceux-cy, voire mesme de concevoir quelque opinion de leur salut, ne
    leur semblant pas que deux creatures si parfaites deussent avoir un
    destin si rigoureux.
    Sur ces entrefaites le Pilote aperçut qu’ils n’estoient gueres
    loing de la plage de Tarudant au Royaume de Marroc, qui ne paroist
    pas mal aux yeux des nauigateurs, à cause de la hauteur &amp; de la
    blancheur de son rivage. Le cry qu’il fit pour les animer fut suivy
    d’une huée generale de ceux du vaisseau, meslée de peur &amp; de
    consolation. S’entretenant donc ce sage conducteur à la mer, sans
    permettre ny refuser tout à la force du vent, il doubla la poincte
    de la baye qui la couvre de ce mesme costé, &amp; moüilla l’anchre
    en une eau plus qu’à demy calme. Ce fut à qui racommoderoit mieux
    les cordàges &amp; les voiles, &amp; à qui mettroit plustost la
    chalouppe en mer, pour aller chercher des rafraichissemens ; mais la
    fortune les reservoit bien à de pires malheurs. Ils avoient à peine
    fait cinq cens pas sur le chemin de Tarudant, ville la plus
    marchande &amp; la plus agreable du Royaume, qu’ils se sentirent
    charger dans un valon ombragé de palmes, avec tant de fureur, que le
    plus hardy de la troupe perdit en un moment l’esperance d’en
    échapper. Leurs ennemis armez de zagaïes &amp; de flesches, moitié à
    pied, moitié à cheval, firent en peu de temps une grande execution.
    Ils ont pour l’ordinaire en ce climat, la taille
    forte &amp; racourcie, la bouche enflée, &amp; la couleur à demi
    noire, gardant l’exercice &amp; non pas le nom des Nomades leurs
    predecesseurs. Or quoy que le nombre &amp; le lieu leur donnassent
    trop d’avantage, &amp; que la riche curée qui se presentoit à eux
    les rendit plus furieux que les animaux de leur contrée, si
    espreuverent – ils en ceste rencontre une resistance nompareille :
    On ne vid jamais un party si foible estre mieux défendu, ny tant de
    sang payer la deffaite des vaincus. Mais par dessus tous, les deux
    beaux garçons à qui l’amitié donnoit une égale resolution,
    paroissoient l’espée au poing à la teste de leurs compagnons, suyuis
    d’un tiers aussi determiné qu’eux-mesme, &amp; donnoient des preuves
    incroyables de valeur : toutesfois il arriva que ceste trouppe de
    coureurs estant renforcée par une nouvelle, les voyageurs abbatus de
    lassitude furent contraints de penser à la retraite, ayant le
    conducteur du secours blessé dangereusement le plus jeune de nos
    avanturiers, sans qu’Alexandre (tel estoit le nom de son amy) en
    peust destourner le coup, quoy qu’il eust incessamment l’œil à le
    déssendre, qu’il souffrit de voir à terre la plus chere creature
    qu’il eust au monde. Ce fut alors que se jettant sur sa bouche à
    demy close ; je te suivrai dit-il, ma belle ame, dés que je t’auray
    vangée. Disant ces paroles, &amp; se relevant avec plus de force que
    jamais, come si l’Afrique en eust voulu faire son Anthée, il choisit
    dans la presse le meurtrier de son camarade, qui fumoit encore de
    son sang ; &amp; après quelque chamaillis luy mit l’espée dans la
    gorge avec ces paroles de fierté : Va miserable, en l’autre monde,
    trouver la belle ame que tu viens d’en chasser ; là le remords de ta
    cruauté sera le pire de tes chastimens. Cependant ce troisiesme
    soldat, qui combattoit aupres d’eux, remporta le blessé dans le
    navire, avec une peine infinie, &amp; fit mettre un appareil à ses
    playes. Nos fugitifs qui perdoient Alexandre de veuë, ne pouvant le
    démeller dans la confusion de leurs ennemis, jugerent qu’il estoit
    desia mort, &amp; que s’obstiner en vne partie si inégale, ce seroit
    tenir de la fureur, plustost que de la generosité. Ils se jetterent
    donc en petit nombre dans la mer, &amp; gagnerent à grand’ peine le
    vaisseau, par la faveur de quelques-vns, qui pour leur
    aage &amp; leur incomodité s’estoient tenus dedans. Ceux-cy les
    secoururent de la chaloupe &amp; des cordages, quoy qu’importunés
    des fleches de l’ennemy, &amp; tous ensemble leverent l’ancre,
    emportant un regret amer de la perte des leurs, mais
    particulierement du vertueux Alexandre.
     
    Alexandre est jetté dans la mer
    avecque les autres morts. Tristesse du jeune Grec. Euryale est
    reconnu de luy pour ce qu’il est.
  
  
    CHAP. II
    LA mer n’avoit rien rabatu de sa furie, quand ces mal-heureuses
    reliques de la cruauté des Barbares le remirent à la voile, trouvans
    à dire la plus grande partie des leurs, &amp; l’autre estant
    demeurée si lasse, qu’elle estoit inhabile aux manœuvres du
    vaissean. Dés qu’ils furent hors de la baye, ils trouverent les
    flots moins traitables qu’auparavant, comme si la terre &amp; mer
    les eussent deu refuser, &amp; que la fortune eust resolu de les
    traicter en Troyens. Il est vray qu’en comparaison du danger dont
    ils estoient echappez, celuy-cy n’avoit rien d’effroyable, ayant la
    mer pris plaisir à les jetter en ceste province, pour donner à
    cognoistre qu’elle ne merite pas mieux envers nous les noms qu’elle
    a de furieuse &amp; de cruelle, que la terre où les hommes cherchent
    de l’artifice à destruire les hommes mesmes. Les voila donc encore
    agitez de la tourmente en ceste extresme misere, où le plus sain
    d’entr’eux i estoit affligé de maintes blessures. Palemon mesme, qui
    estoit tout ensemble le maistre &amp; le pilote du vaisseau n’estoit
    pas exempt de playes. Car sa naissance estant plus relevée que
    l’exercice qu’il faisoit alors, le poussoit des premiers dans toutes
    les rencontres perilleuses, &amp; dans cet aage avancé, luy faisoit
    contester l’honneur aux plus ieunes soldats. Celui-cy rassurant les
    pauvres fugitifs avec un visage serain, &amp; donnant ordre que ceux
    qui n’avoient point com battu eussent l’oeil incessamment à
    calfeutrer le navire, descendit dans la chambre de pouppe pour
    visiter Olimpio, ce beau gentilhomme blesssé, qui se pasma de
    douleur, comme on luy dit qu’Alexandre estoit demeuré parmi les
    Afriquains. Son visage n’avoit point de couleur, &amp; toutesfois il
    agreoit tellement, que les affistans ne songeoient point à le
    secourir, tant ils estoient ravis de merveille. Enfin se servant de
    tous les remedes qu’enseigne la necessité, on le fit revenir à soy
    comme à regret. Ses beaux yeux encore pressez d’un sommeil de mort,
    ne s’ouvrirent qu’àdemi pour considerer à l’entour d’elle ceux qui
    le rapelloient de sa pasmoison, &amp; se refermerent soudain, parce
    comme je croy qu’ils n’avoient pas veu leur Alexandre. Tout ce que
    le sage Palemon pust alleguer de termes de consolation, il le dit
    avec une amitié plus qu’ordinaire, luy representant que son
    compagnon n’estoit point mort, &amp; qu’il estoit seulement
    prisonnier entre les Barbares ; qu’au reste il y receuroit un
    traitement plus doux que tout autre, à cause des charmes naturels de
    sa personne, capables de plaire à la brutalité mesme. Cela dit, il
    remonte en haut pour donner ordre à la conduite du vaisseau, quoy
    qu’il fut assez incommodé de ses blessures : les autres cependant
    éssayèrent de remettre l’esprit d’Olimpio, mais principalement
    Euryale son escuyer, qui n’avoit gueres moins faute de consolation
    que luy. Quoy ?luy dit-il Seigneur, voulez-vous maintenant ceder à
    la mauvaise fortune après l’avoir tant de fois vaincuë. Vne simple
    blessure, &amp; une courte separation seront-elles capables
    d’abattre ce cœur que i’ay veu si souvent efprouvé parmy des dangers
    plus grands que celuy où est réduit vostre Alexandre ? Vivez mon
    maistre pour vous &amp; pour les vostres, qui ne sçauroient trouver
    du bien au monde, si vous en estiez dehors. Comme il en vouloit dire
    d’avantage, il fut troublé par un cry pitoyable que firent les
    matelots demeurez sur le tillac ; &amp; montant en haut pour en
    apprendre la cause, il en fut luy-mesme le spectateur. C’est que les
    Mores assouvissoient leur derniere rage sur les corps de nos
    soldats, les jettans l’un aprés l’autre dans la mer, afin de donner
    ce dernier regret à leurs compagnons, de les voir après leur mort si
    indignement traitez &amp; privez de l’honneur de la sepulture. De
    fait ils ne pouvoient donner une plus sensible afflicton aux vivans,
    qui sçachans trop bien le conte de ceux qui manquoient dans le
    galion, virent qu’on en avoit precipité le mesme nombre dans la
    mer, &amp; conclurent qu’infailliblement Alexandre en devoit estre
    aussi, n’estant pas à croire qu’ils eussent fait le mesme outrage à
    l’un des leurs. Mais au reste ils ne l’avoient peu discerner au
    vray, à cause de la distance &amp; du souslevement continuel de la
    vague. Cesse avanture les toucha de pitié plus que tout autre,
    &amp; renouvela le souvenir des pertes qui n’estoient encore que
    trop fraisches. Mais de tous ceux qui prindrent part à la douleur de
    ce spectacle, nul ne la’prit plus grande qu’Euryale, &amp; par son
    particulier ressentiment, &amp; par celuy que son maistre en devoit
    avoir un iour, quand ceste nouvelle luy seroit declarée. Cependant
    il rentra dans sa chambre, &amp; feignant une autre cause du bruit
    des matelots, il le conjura par toutes les puissances du
    Ciel &amp; de la terre, par le doux nom d’Alexandre, &amp; bref par
    tout ce qu’avoit peu meriter sa tres humble servitude, de ne songer
    qu’à guarir de ses playes, &amp; de mener une vie plus contente,
    avec espoir de racheter bien tost son amy des prisons de Marroc. Mon
    cher Euryale, respondit – il, ou plustost ma vraye Clorigene, Ah !
    les esperances ne sont plus de saison ; je n’offenceray jamais le
    Ciel de prieres importunes : tout ce qui me reste à faire, ne depend
    que de moy seule. Puisque j’ay vescu pour mon amant, il n’est rien
    de si équitable que de mourir pour lui. Les raisons que tu
    m’allegues m’en divertissent tres mal : C’est l’amitié qui les fait
    dire ; elles sont interessées. Represente moy le regret de mes
    parens, les conditions de mon ame, &amp; la jeunesse de mon visage,
    je ne responds que trop à ces foibles persuasîons, en te disant
    qu’Alexandren’est plus. S’il est vray que l’affection qu’il m’a
    portée, se doive faire remarquer entre les plus fidelles, quand
    j’auray differé de le suivre, y a-t’il des ames au monde si mal
    nées, qu’elles ne me reprochent jamais ma lascheté ? Pense mieux je
    te prie Euryale, &amp; m’aime comme tu dois, sans vouloir que je
    demeure tousiours affligée de sa mort, &amp; tousiours honteuse de
    ma vie. Ce discours, qui tesmoignoit sensiblenient un excés de
    passion, rendit Euryale si transporté, qu’il demeura long-temps
    immobile, &amp; d’estonnement &amp; de douleur : A la fin quand il
    pût respondre, ce fut de la sorte. Il est donc necesfaire que ce
    bien heureux Ale xandre soit suivy de plus que d’un ; S’il est
    ordonné que nous luy survivions ne craignez pas que je vous empesche
    de luy rendre ce cruel office, &amp; qu’en l’exécutant, je ne vous y
    accompagne, voire que je ne vous previenne. Comme vous avez trop de
    courage de vouloir mourir avec luy, j’en aurois trop peu de vous en
    divertir, puisqu’estant vostre avec plus de raison que vous n’estes
    sien, il sembleroit que je m’estudiasse à vous en destourner par la
    doute que j’auroy faite de vous suiure. Mais attendez pour cela
    qu’il soit veritablement mort, lans l’offencer luy-mesme par une
    cruauté commise hors de saison, &amp; le priver de la chose du monde
    qu’il desire encôre le plus. Est-il à croire qu’il soit perdu pour
    estre captif ? Nos ennemis, quoy que Barbares, ne seront ils pas
    touchez d’un ressentiment humain pour un visage aussi beau que le
    sien ? faudroit-il avoir une ame pour le faire mourir de sang froid,
    ou pour luy donner une cruelle captivité ? Toutesfois je veux que le
    Prince des Mores determine sa mort : quelqu’une de ses femmes ou de
    ses filles n’en sera-t’ellepoint amoureuse ; &amp; l’estant devenuë,
    n’auroit-elle pas l’invention de le garentir ? Mais supposez que les
    Mulates soient pires que des tigres, &amp; que parmi eux il n’y ait
    personne qui le deslivre, pensez vous que le Ciel refuse la vie à un
    homme qu’il honore de vostre amitié ? A ces paroles plusieurs sang
    lots à la foule entrecouperent sa voix : puis quand il l’eust
    recouvrée ; En fin, Madame, adjousta-il, sçachez que la personne qui
    parle à vous n’est point ceste fidelle Clorigene, qui a pris part a
    vos avantures. Mon sexe ny mon nom ne me desguisent veritablement
    point : je fuis le mesme Euryale donc vous pensez que je ne sois que
    la fainte, qui vouayant suivy sous un nom de fille pour estre
    plustost admis auprès de vous, m’estime oblige sur le point de
    nostre commune mort à vous apprendre comment je suis Prince de
    condition, Comnene de race, &amp; par mon choix vostre esclave ;
    ayant merite par mon desguisement la gloire de vous ac compagner
    jusques au dernier soupir. En achevant ces parolles, il demeura sans
    couleur &amp; sans mouvement à demy glacé des froideurs de la mort.
    Olimpe d’autre part, qui avec l’habillement d’un homme, avoit pris
    le nom d’Olimpio, écoutant avecque merueille ce discours, r’appella
    ses forces presque esuanouyes pour luy dire ces parolles. Euryale,
    tu sçais mieux qu’homme du monde, de quelle passion je suis
    prevenuë. C’est toy seul qui en as esté &amp; le confident &amp; la
    confidente : Pardonne moy si je la conserve toute pure jusqu’à
    nostre fin ; aussi bien ne ferois-tu pas estat d’une amour partagée.
    Mais croy, je te coniure, qu’aprés luy nul n’a tant de part que toy
    mesme, à la miserable Olimpe. Ses yeux se fermerent plustost que sa
    bouche, &amp; la belle Grecque acheva ces dernieres parolles sans
    les entendre, &amp; sans estre ouye d’Euryale, qui n’avoit pas plus
    de respiration qu’elle, pendant que le reste des voyageurs, ou ne
    pensoit pas à eux, ou les pensoit endormis par les fatigues qu’ils
    avoient suportées.
     
    Naufrage prodigieux en la grande
    Canarie. De tous les Voyageurs il
    n’en eschape que trois. Un Hermite les reçoit en sa cabane.
  
  
    CHAP. III.
    LA triste sincope de ces amans duroit encore, &amp; ne restoit à
    l’un &amp; à l’autre nul sentiment de ses blessures ny de ses
    passions. Leurs ames, qui ne pouvoient quitter des demeures si
    cheres, &amp; si belles, s’arrestoient au dedans comme
    plaintives &amp; languiffantes, ne leur seruant plus les corps que
    de froids tombeaux de marbre pour les enseuelir ; quand ils furent
    esveillez par un bruit affreux que fit la nef contre des
    escueils, &amp; se trouverent plustost eschoüez qu’ils n’eurent
    apprehendé de l’estre, les ayant ce naufrage remis d’une pasmoison,
    qui peut estre leur eust esté mortelle. Ils ouvrirent donc les yeux
    aux maux ordinaires, &amp; trouverent ceste image de mort plus
    horible que toutes les precedentes, estant le vaisseau separé de
    soy-mesme, &amp; l’eau montée en la place des matelots. Ces
    misérables, à qui nuls perils n’estoient inconnus, essàyerent à se
    sauver par tous les moyens que presente la necessité. Les uns
    grimpoient au long des cordages, les autres empoignoient les aix du
    tillac, &amp; presque tous nageoient par force ou par election. Mais
    Palemon à qui la longue experience de la mer laissoit l’entendement
    plus sain, demeura sur le haut du navire, sans s’esmouuvoir, pendant
    que les siens se precipitoient inconsiderement, 8c quelque cry qu’il
    fit pour les rapeler, il se trouva seul auprès de la chalouppe, dont
    il couppa la corde sans difficulté, &amp; la mit en l’eau sur le
    point quelle gagnoit desia la couverte. Remarquant donc à costé de
    ce rocher un terrain plus accessible, il jetta de toutes parts les
    yeux pour recueillir quelques-uns des siens. Mais il cherchoit plus
    soigneusement Olimpio que tous les autres, pour la vraye affection
    qu’il commencoit à luy porter, ne trouuvant desia plus douce la vie
    sans luy, &amp; s’enclinant à l’aymer par une secrette force de
    nature. Or comme il eust long-temps obierué s’il ne le verroit point
    dans la confusion des corps que la mer balottoit horriblement contre
    la rive, il apperceut à quelque temps delà, que luy &amp; Euryale
    flottans sur une piece du débris, estoient retenus bien prés du
    rocher, sans que la vague eust le pouvoir de les y pousser. Car
    comme tous ceux du navire songeassent en vain à se garantir, ceux
    cy, qui desiroient autant la mort que la vie, ne se mirent point
    autrement en peine de chercher ny chalouppe ny cordages, mais ils
    attendirent patiemment ce qu’il plairoit à la fortune d’ordonner ;
    Et se trouva par hazard que la mesme partie du vaisseau où ils
    estoient, fut desiointe de son corps, &amp; portée avec eux contre
    l’escueil. Mais comme ils estoient prests à choquer, ils furent
    retenus comme par merveille, sans pouvoir ny se sauver ny se per
    dre, &amp; sans comprendre la cause de cest arrest inesperé, l’un
    des deux imputant ce miracle à la volonté du Ciel, qui ne vouloit
    point encore les tirer du monde ; Et l’autre accusant la cruelle
    lenteur de son destin, qui ne suscitoit ces empeschemens que pour
    les faire plus long-temps mourir. Ils estoient en cest estat
    incroyable, quand le bon Capitaine Palemon, jettant les yeux de ce
    costé là, &amp; voyant leur testes si proches du rocher, les jugea
    d’abord pour perdus. Mais apres les avoir veu quelque temps en mesme
    lieu, sans avoir d’autre mouvement que l’agitation du flot, à ceste
    heure là il fut étonné de leur avanture : Et n’osant aller là où ils
    estoient pour les recevoir dans sa chalouppe, il prit double pitié
    d’eux à cause de l’extreme peril qu’il y eut couru, &amp; pour la
    peine présence &amp; pour la future mort. Toutesfois en ceste
    extremité, il ne voulut rien laisser en arriere de tout ce qu’il
    pourroit reprendre pour eux, &amp; s’avisa de gagner la terre
    ferme, &amp; les tirer de là par le cordeau de son esquis, ou par
    quelque invention pareille. Tournant donc la prouë devers l’endroit
    de la terre où il voyoit le plus de sable, &amp; le moins de roc, il
    s’y rendit avec peine, se rompant le batteau mesme à l’eschoüer,
    puis sans prendre autre soing de sa santé, il deslia la corde de sa
    barque pour la leur tendre duhaut de l’escueil. Mais après cest
    inutile apareil dont nos amans ne le requeroient pas, son assistance
    se trouva trop courte, ne pouvant le cable arriver juisqu’à eux à
    cause qu’il l’avoit desia coupé en la haste qu’il eust de se sauuer.
    Ce fut alors un ennuy sans pareil que le sien, ne sçachant où
    chercher du remede, &amp; craignant à bon droit qu’il ne peussent
    pas estre long-temps retenus là, sans se froisser la tesfce contre
    les pointes d’un escueil si proche. Sur ces entrefaites la nuict
    commençoit a couvrir la mer &amp; la terre, &amp; l’hor reur de ce
    spectacle à toucher plus fort, &amp; le regardant &amp; les
    regardez, quand la haute marée, qui leur cachoit la pointe de ce
    banc, où par ceste raison il auoyent fait bris, commença fort à
    descroistre, &amp; le vent à s’appaiser. laissant peu à peu nos deux
    amans à sec, qui connurent qu’ils avoient esté là retenus par des
    filets de pescheurs, où ceste piece de barque s’estoit si fort
    enveloppée, que la mer mesme ne l’avoit sçeu rompre : Et de fait ce
    poids estant fort petit, &amp; cedant au flot, au lieu d’y resister,
    ils ne trouverent plus de miracle en cest accident, &amp; jugerent
    que les habitans de la coste ayant estendu leurs rets sur des
    pilotis pour les faire essuyer, le reflus avoit esté plus haut que
    de coustume, a cause de ce terrible vent que nous appellons Nort, en
    nostre France, voire qu’il avoit couvert une grande partie de
    l’escueil, de la place mesme où les pilotis estoyent dressez,
    quelque pas avant le sommet de ceste pierre. Ceste extraordinaire
    façon de salut leur fit esperer quelque meilleur succez en leurs
    affaires. Mais ce qui leur donna encore plus de consolation, ce fut
    de voir en ce lieu des marques d’habitation humaine. Savançant donc
    les trois au mieux qu’il peurent cheminer, ils virent de loing
    quelque lueur comme en une cabane, &amp; tirerent droit la part où
    ils la remarquèrent, en resolution de mourir plustost de la main des
    hommes, que de supporter la lassitude &amp; la faim sur ceste arene
    infertille.
    Comme il furent à la porte de ceste petite loge, ils virent un
    homme extremement chenu, en habit venerable ; qui ayant oüy le bruit
    de leur arrivée, vint audevant d’eux, &amp; leur dit en ce mauuais
    Italien, qui est presque ordinaire aux navigateurs de la mer
    Méditerranée, &amp; qu’on apelle il
    parlar Franco ; Qui que vous soyés, mes amis, que la tempeste
    m’a fait visiter à regret, scachez que je vous reçoy de
    bongre, &amp; que je vousferay part amiablement des comoditez de
    ceste terre, où je ne suis pas moins estranger que vous. Apres ce
    compliment, que leur besoing, &amp; sa sincerité rendoient de bonne
    grace, ils entrerent tous trois avec une démarche foyble, estant le
    jeune Olympio soustenu par Euryale, &amp; par le sage Palemon, qui
    eux-mesmes avoyent besoing d’apuy pour les fatigues du
    voyage, &amp; pour l’a bondance du sang qu’ils avoyent respandu.
     
    Histoire de Hierosme
    Paleologue.
  
  
    CHAPITRE IV.
    LE sage Hermite accueillit si courtoisement nos fugitifs, qu’ils
    recevrent des-là beaucoup de consolation, &amp; leurent en son
    visage l’espoir d’une meilleure fortune. D’abord il les convia à se
    reposer sur des sieges faits de Palmes entretissues, &amp; leur
    appresta une collation de dattes, de carroubes, &amp; autres fruits
    de la contrée. Mais ayant affaire à des hostes plus malades
    qu’affamez, &amp; jugeant à leur contenance qu’ils avoyeot combattu
    des hommes aussi bien que des flots, il leur donna courage en Grec,
    qui estoit sa langue naturelle, &amp; la leur aussi ; &amp; visitant
    leurs playes avec une adresse admirable, il n’en trouva aucune
    abfolument mortelle, &amp; peu de dangereuses en tous les trois,
    puis il y mit pour ceste heure-là quelque restringeant, en intention
    de les penser le lendemain à sa mode, ne recognoissant pas le bon
    veillard le sexe d’Olympio, à cause du soing qu’il eut de cacher
    tout ce qui le pourroit trahir. Cela fait il dressa pour chacun un
    lit de fueillages frais, &amp; leur fit en ceste sorte attendre le
    jour avec mille pieuses paroles de consolation. Aussi-tost que les
    uns &amp; les autres furent esveillez, au moins ceux qui estoyent
    capables de sommeil, le bon Pere fit des prieres
    Chrestiennes, &amp; puis il mit la main à leurs blessures ; avec des
    remedes si fidelles &amp; si particuliers, que delà à peu temps
    Euryale, &amp; Palemon furent tout à fait guaris, Olympio
    merveilleusement soulage, s’estudiant au reste de les nourrir avec
    un appareil simple, mais propre, &amp; sur tout de leur dire des
    choses divertissantes, tantost sur les raretez du pays, tantost sur
    la pesche, &amp; sur la nature de ceste mer. Par là ils comprindrent
    que ceste terre estoit l’une des Canaries, si célébrés autrefois par
    le nom des Isles fortunées, &amp; que le Vieillard estoit de leur
    nation, confiné dans la solitude pour quelque suiet extraordinaire.
    Cela leur donna l’enuie d’aprendre l’Histoire de ses
    fortunes, &amp; de lui raconter chacun la sienne, propre pour
    recevoir le conseil d’un hommme sî iudicieux. Au bout de quelque
    temps, comme leur santé permit une libre conversation, le bon homme
    qui brusloit du mutuel desir de les connoistre par le succez de leur
    avanture, aussi bien que par leur visage, pour les convier à faire
    de mesme, s’ouvrit à eux en ceste sorte. Puis qu’estant desia sur le
    declin de mes jours, il a plus à Dieu me faire voir quelques uns de
    ma nation, &amp; mesme de ceux qui de quelque pays qu’ils fussent,
    meriteroyent par tout de recevoir un traictement de freres, ou de
    veritables amis, il n’y a rien qui me puisse empesceher de mourir
    content, &amp; de le remercier de toutes ses graces, dont apres
    celle qu’il m’a faite de le connoistre, la plus grande est mon avis
    celle – là de pouvoir conter à des Grecs toute l’Histoire de ma
    vie.
    Vous sçaurez donc (Seigneurs) que mon pays est l’isle de
    Negrepont, &amp; mon nom Hierosme Paleologue) issu d’une race
    autant. mal-heureuse qu’Illustre, &amp; parent. du miserable
    Constantin, quoy que né sujet des Venitiens. Car la tige ancienne de
    notre famille s’eflanc divisée en plusieurs scions pour le grand
    nombre d’enfans qui en sont sortis, il est arrivé depuis deux cens
    ans que l’un deux vint s’habituer à Negre-pont, avant qu’elle fut
    encore soubs le pouvoir de là République, &amp; posseda la meilleure
    part du pays, avec la ville de Calcide, &amp; celle de Lora. Mais
    s’estant depuis quelque temps les Venitiens approprié la domination
    de l’Isle, il ne resta aux Paleologues aucune marque de souverain en
    cest endroit, &amp; leur domaine mesme fut diminué autant par les
    nouveaux Seigneurs de la Province, comme par la pluralité des fils
    qui prétendirent chacun avoir part aux biens de la, maison, &amp; la
    remporterent égale par l’ordonnance du Sénat, qui voulut en donnant
    à chacun sa portion, les faire tous ensemble moins
    puissans, &amp; soubs une apparence de Justice, rendre pour jamais
    nostre authorité non suspecte. Tellement queDavid mon pere n’eut en
    sa part que la petite ville de Lora. De lui nous sortismes deux
    enfans, Hierosme &amp; Baptiste, dont je suis le plus
    âgé, &amp; plaise à Dieu que ie fois le plus mal-heureux. Nostre
    jeunesse fust instruite aux letres, où tous les Princes Grecs font
    gloire de s’eflever, pour joindre les armes à la bonne conduice. Or
    parce que j’estois de dix ans plus vieux que mon frere, quand je me
    sentis assez fort &amp; adroit pour supporter la fatigue, je prins
    congé sans regret, &amp; m’acheminay en Hongrie aupres de ce grand
    Huniade, le plus parfait Capitaine de son âge, &amp; la terreur du
    nom Ottoman. Ce fut aupres de lui que je fis mes premieres armes,
    admirant dès cet âge la vigilance &amp; le merite d’un tel homme.
    Depuis quand il me sembla avoir assez donné de temps à mon
    instruction, je pris charge aupres de luy de mille chevaux
    Valaques, &amp; me trouvay par bonheur en ceste fameuse bataille, où
    les Hongres, les Grecs, les Valaques, &amp; les Triballiens liguez
    ensemble, défirent l’armée d’Amurat, conduite par Chazan &amp;
    Turacan, ses deux plus renommez Capitaines, le Sultan mesme n’en
    estant eslongné que d’une demi-journée. De là encore je fus present
    à la trille bataille de Varne, là où le vainqueur Amurat fit plus de
    perte que nous mesme, &amp; pût dire avec cet Ancien ; Nous sommes
    perdus si nous vainquons encore de la forte. Jamais on ne disputa
    mieux la gloire des armes que ce jour là, &amp; jamais la fortune
    n’eust tant de peine à sçavoir qui elle obligeroit. Apres une si
    sanglante journée, où je fus de la retraicte mesme
    d’Huniade, &amp; contrainct de l’abandonner par une blesseure
    dangereuse, je me sauvay avec plusieurs de mes Valaques, non sans
    une extrême difficulté, laissant à regret nostre General, qui se
    trouva obligé à faire de tres-grandes journées, &amp; à moins
    d’équipage qu’il pust, pour passer la Moldavie, apartenante à
    Dracula son ennemy mortel. Mais quelque diligence qu’il y mit, il ne
    laissa pas de tomber entre ses mains, &amp; de courir une
    extraordinaire fortune de mort. Toutes-fois la presence d’un si
    grand homme, &amp; l’espoir d’une haute rançon, l’esblouyrent
    tellement qu’il lui laissa la vie, &amp; peu de temps apres la
    liberté. Car les Estats de Hongrie declarerent la guerre à Dracula,
    s’il ne leur rendoit cet excellent personnage, sans lequel ils se
    trouvoient dénuez d’appuy entre les forces Mahometanes. Il renvoya
    doncques par crainte avec mille faux complimens, &amp; mille
    semblans de courtoisie, qui ne seduysirent pas tant. Huniade qu’il
    ne revint à quelque temps de là sur ce meschant Prince, la peste -de
    l’Europe, &amp; le fit executer à mort, au grand plaisir de tous les
    gens bien.
    Je m’eslongne peut estre de mon dessein plus que vousne voudriez
    mais, Seigneurs, vous pouvez donner cela à la passion que j’ay pour
    mon General, &amp; à l’estime que je fais d’un homme si rare. Or
    pour n’abuser plus de votre patience, je laisseray à part ses autres
    actions, sa seconde prise ou il courut des fortunes admirables
    &amp; bref la mort d’Amurath, pour revenir à mes infortunes
    particulieres. Depuis la journée de Varne, qui est la derniere où
    j’ay seruy les Hongres, ie fus appelle à Constantinople aupres de
    l’Empereur mon parent ; qui avoit apris quelque choses de mes
    actions, &amp; connoissoit dès auparavant ma perfonne. Le Prince
    prevoyant la bourrasque dont il estoit menacé, ne iugeoit pas qu’il
    deust laisser en arriere une occasion d’attirer à son party les gens
    de courage sans la profiter, &amp; me donna d’abord là charge de
    General de la Cavallerie, avec promesse de plus. En, ceste condition
    je demeuray auprès de luy, traité en Prince, non en
    domestique, &amp; recevant tous les honneurs imaginables, jusqu’à la
    triste &amp; sanglante perte de Constantinople, que Mahomet second
    assiegea par mer &amp; par terre, avec des forces estranges. De vous
    dire au long le succez du siege, vous n’en avez pas le loisir, ny
    moi la force : c’est assez que la ville fut mise à sac, &amp; receut
    le mesme des tin de Troye la grande. Parmy la multitude, Justinian
    le vertueux Genevois y laissa la vie avec Cons tantin, &amp; moy
    plus de la moityé de mon sang. Toutesfois je ne fus pas si heureux
    que d’y demeurer : ma fortune me reservoit bien à de pires
    accidents, &amp; ne me laissoit survivre à mon parent, que pour me
    rendre plus infortuné que lui. J’eschapay comme par miracle d’entre
    les Turcs, qui me creurent possible à demy mort, &amp; ne daignerent
    prendre la peine de m’acheuer. Tant y a que m’éstant caché quelques
    jours chez une pauure femme Chrestienne, qui me mit en la cave de sa
    maison, il arriva qu’en la premier fureur du saccagement, on
    mesprisa d’entrer en une si chetifue loge que la sienne, &amp; cela
    fut cause qu’elle &amp; moi sauvasmes ainsi nostre vie : car dès le
    lendemain la fureur des conquerans fut à demy rallantie, &amp; ma
    vieille liberatrice trouva de la seureté parmy eux, qui n’en
    vouloient qu’à la richesse, &amp; à la beauté. A quelque temps de
    là, nous sortismes ensemble de la ville, m’estant desguisé en
    jardinier, &amp; vinsmes avec des peines infinies à Negre-pont, là
    où trouvant mon frere absent, &amp; mon pere decedé, je la
    recompensay des faveurs qu’ elle m’avoit faites, &amp; commençay là
    une vie moins glorieuse, mais plus calme que la precedente,
    espousant une belle Negre-pontine, Illustre en son extraction,
    mediocre en richesse, mais excellente en vertu. Ce fust alors que je
    commencay à gouster quelque volupté dans le monde, &amp; à me croire
    paye avec vsure de toutes mes peines Mais je suis né sous une
    estoille trop mal-heureuse, pour jouir long-temps d’une bonne
    fortune. Dans quelques mois l’ambition de Mahomet engloutissant du
    desirs toute l’Europe, lui fit commencer ses conquestes par les
    Isles de l’Archipel, dont la principale est la nostre, anciennement
    dite Eubée, terre, illustre par la Sybille de Cumes, &amp; pour la
    naissance du Prince des doctes Ce fut là où se buta premièrement la
    rage Turquesque, sous la conduite du Bassa Macmut, qui fut
    incontinent fuiuy par Mahomet son Maistre, avec un renfort de
    troupes incroyablement grand. Vous ne fçaurez point de moy le menu
    de celle guerre, non plus que de l’autre : le souvenir m’en est trop
    amer pour la reprendre bien au long. L’Isle fut, conquise, les
    petites villes fourragées ; &amp; Negre-pont forcé, dont toute la
    Province porte le ’nom. Mais au moins avons nous ceste gloire que ce
    fut par la faute du Venitien Canal, qui nous pouvant secourir ne le
    fit pas, &amp; apres une resistance si prodigieuse, que les femmes
    mesmes y firent des actes heroïques, dont il en fut trouvé tant de
    mortes, qu’à jamais l’Histoire celebrera les dames Negre-pontiques.
    En ce nombre fut reconnuë Licaslide, ma chere moitié, qui se voulut
    armer pour combatre aupres de moy sur la breche, &amp; de là sur le
    retranche ment, avec une resolution d’Amazone &amp; de martyre tout
    ensemble. Quant à moi pour mon malheur, je restay encore au monde,
    n’ayant pas mérité envers Dieu une si glorieuse fin. Or ne pus-je
    obtenir de Mahomet la permission de quitter ma patrie : de peur que
    les autresGrecs l’abandonnassent à mon exemple, il m’obligea à
    demeurer son sujet, &amp; me laissa par avantage la possession de
    mes biens, l’exercice de ma loy, pour honorer en moy le tiltre de
    Prince.
     
    Suitte de l’ Histoire de Hierosme
    Paleologue.
  
  
    CHAPITRE V.
    DAns le regret de cest accident, continua Hierosme] avecque des
    larmes, on ne peut rien s’imaginer de si amer, qui ne me passast
    dans l’esprit, non seulement pour m’affliger de ma perte, mais
    encore pour l’aigrir d’heure en heure, &amp; la rendre à jamais
    inconsolable. Toutesfois le temps, ce medecin infaillible, qui
    guerit quoy qu’on le vueille, ou qu’on ne le vueille pas, adoucit
    &amp; diminua ma douleur, &amp; s’il ne me mit en estat de rentrer
    comme autresfois dans les interests de la vie, pour le moins
    donna-il ordre à me la faire souffrir en patience, &amp; à rendre la
    raison maistresse de mes sentimens. Je commençay donc à respirer un
    peu plus doucement, &amp; à considerer sans trouble, les traverses
    de ma vie passée, où me souvenant d’avoir veu vn grand Capitaine
    deux fois prisonnier à la mercy de ses ennemis, le plus florissant
    empire du monde destruit, la belle Grece plus qu’à demy
    conquise, &amp; bref Negre-pont, ma douce patrie, entre les mains
    des chiens Mahometants ; me representant les courtes delices de mon
    mariage, la mort de ma bien-aymée Licastide, &amp; la subiection
    generale des Paleologues, il me prit un resolu dessein de quitter le
    monde, &amp; de me jetter au service d’un maistre qui ne peust
    jamais estre dépouillé, &amp; chercher une patrie qui fut hors de
    l’escalade des hommes. Cesse pensée ne vint pas legerement dans mon
    esprit, &amp; n’esortit pas legerement aussi. Elle demeura fermement
    enracinée, san que le temps, ni les consideration humaines la
    pussent detruire. Pou la mettre en effect, il ne trouva rien de plus
    à propos que d’entre en un monastere de Caloyers Religieux de
    l’Ordre de S. Basile qui sont espandus par milliers en toute la
    Grece, &amp; soufferts par la domination Turquesque, à cause de
    l’innocence de leur vie, &amp; du tribut qu’ils donnent au grand
    Seigneur. De ceux-cy, il y en a plusieurs fondations en nostre Isle,
    mais principalement une belle en ceste partie de terre, qui regarde
    la Beotie, &amp; en est separée par l’Euripe. Ce fut en celle-là où
    je dediay toutes mes pensées, &amp; resolu de conclure ma vie, ayant
    obtenu du grand Visir par le moyen de Demetrie Paleologue mon
    Coufïn, que la possession de mes biens demeureroit à Baptiste mon
    frere, en cas qu’il fust encore vivant : du reste consistant en
    meubles, en argent monnoyé, j’en accommoday le Monastere où je
    devois entrer, afin de soulager par ce moyen les peines de leur
    solitude. Ce fut l’ordre que je mis en mes affaires, laissant au sur
    plus une lettre pour mon frere, où je luy donnois à entendre ma
    resolution, sans marquer le temps ny le lieu de l’executer, de peur
    que son bon naturel lui fist entreprendre des choses
    importunes, &amp; qu’il vint troubler le repos de ma cellule, comme
    font d’ordinaire les parens mal resolus à la volonté de Dieu.
    Je partis donc immediatement apres pour y aller en l’aage de
    quarente cinq ans, que j’avois. presque tous employez à combattre
    l’impie religion des Turcs. le ne fus point arrivé à mon Convent,
    que je commençay à gouster un repos d’esprit admirable, pour dire
    tout en une parole, sentir dans la terre les felicitez du Ciel,
    m’employant tantost à travailler de mes mains, tantost à considerer
    les merueilles du monde, &amp; raporter toutes mes pensées à la
    loüange de son Autheur.
    le passa y comme cela six ou sept années, &amp; me rendis les
    deserts plus familiers que n’avoyent jamais esté les armées, lors
    qu’un soir estant endormy profondement en ma cabane, &amp; apres
    m’estre lassé le jour precedent pour rendre quelque pieux office aux
    Caloyers mes compagnons, je sentis entr’ouvrir tout à coup la porte
    de mon reduit, que je pensois avoir fermée, &amp; vis entrer un
    homme sans barbe, delié de corsage, avec une robe brodée d’or &amp;
    d’argent, qui s’aprochant de ma couche, me diten voix claire &amp;
    intelligible. Voicy, HIEROSME, un present inestimable que je
    t’apporte : les Cieux veulent que tu le reçoyues à gré, &amp; que tu
    en prennes le mesme soing que si c’estoit ton ouvrage. C’est une
    fille baptisée à la haste, &amp; née de parens Chrétiens, sans qu’on
    ait eu loysir de luy mettre encore de nom.
    Ces parolles dites, il disparut, sans vouloir escouter ma
    response, &amp; laissa sur mon lict un enfant qu’il avoit entre les
    bras. l’achevai de dessiller mes yeux, à demy fermez, &amp; doutant
    de la verité de mes sens, j’essayay à me persuader que je dormois
    encore, tant ceste adventure m’avoit donné d’admiration. Mais quand
    je fus tout à fait esveillé, &amp; que éstendant ma main, je vinsà
    prendre une creature excellente en beauté, ce fut à moy de benir le
    Createur en ses oeuvres, &amp; d’accepter de tout mon cœur ce qui
    m’estoit donné de sa main. Je me mis donc à l’efleuer à bon escient,
    luy donnant à nom 0lympe, d’autant que je la croyois, &amp; crois
    encore, avoir esté envoyée du Ciel, par les mains d’un Ange. En
    ceste première enfance, elle succea la mammelle d’une femme Grecque
    du bourg de Leptitis, extremement saine, &amp; bien
    disposée ; &amp; comme elle eut attaint l’âge de deux ans, les
    premieres parolles que je luy appris à dire furent sainctes, &amp;
    le progrez de son age entierement Chrestien. De vous dépeindre au
    reste, la gentillesse de cest esprit enfantin, &amp; les beautez de
    son visage, c’est à mon avis où l’esprit humain ne sçauroit
    atteindre, n’y ayant jamais eu chose mortelle si agreable, ou si
    charmante que mon Olympe.
    Mais ô les trompeuses esperances des mortels ! Ce gracieux
    enfant, ce cher gaige que je ne tenois que d’une main Angelique ; ce
    miracle parfait de Nature, en qui j’auois mis mes plus douces
    consolations, ceste Olympe me fut emportée, &amp; le furent avec
    elle tous les plaisirs de ma solitude. Le Ciel, comme je croy, me
    voulut punir de ce qu’après ma retraite j’avois engagé trop avant
    mon affection en elle, &amp; que je semblois me rattacher au monde
    par ce beau lien : ce que je faisois certes d’autant plus librement,
    que je la croyois tout à faict celeste, &amp; qu’en luy portant une
    extreme amitié, je pensois obeïr a l’exprès commandement de mon
    Maistre. Ceste infortune m’aduint un soir que je me promenois avec
    elle au long de la marine, tenant ses petites mains dans les
    miennes, &amp; luy faisant begayer en ceste enfance, les louanges de
    Dieu. Je ne vous puis dire avec combien de grâce elle proferoit mes
    mots, &amp; com bien aisément les choses vertueuses s’imprimoyent en
    son esprit, c’est un souvenir trop affligeant pour vous y arrester
    davantage. Vous sçaurez seulement que trois ou quatre Turcs vindrent
    à moy le cymeterre à la main, &amp; ravis de la beauté de ma fille,
    car ainsî m’est-il permis de l’appeller, afin que d’une chose si
    belle, il m’en reste du moins un agreable nom, ils me l’arracherent,
    sans que je fisse resistance, qu’avec des parolles &amp; des pleurs,
    leur protestans qu’elle m’avoit esté tranfmise d’enhaut, &amp; que
    j’appellois le Ciel &amp; la terre à tesmoings de leur sacrilege.
    Mais au lieu d’espouser mes plaintes, ces Barbares s’en allerent en
    hochant la teste, ne faisans pas mesme conte de m’enlever avec
    Olympe, parce que mon corps attenué de jeusnes, &amp; panchant desia
    sur le declin de l’âge, ne leur sembla qu’un faix inutile. Je les
    suivis de toute ma force, quoy qu’avec vn pas trop
    inesgal, &amp; venant sur le haut d’un escueil, j’apperceu un
    brigantin Turquesque, tapy à la faveur d’un petit roc avancé où les
    voleurs de mon bien entrerent en mesme temps, avec la trés-aymable
    creature qu’ils m’avoient ostée. Je fus long – temps en ceste
    extreme douleur, sans sçavoir à quoi me resoudre : car de retourner
    sur mes pas avertir les Caloyers de la venuë du Brigantin, cela me
    sembloit une affaire extremement malaisée, autant parce que les bons
    ssreres trop accoustumez à oüyr de semblables nouvelles, s’esmeuvent
    paresseusement, ou ne s’esmeuvent point du tout, comme parce qu’il
    me sembloit que mes traistres ennemis n’avoient pas à demeurer
    long-temps à l’ancre sélon la coustume de telles gens : Et de fait
    je n’eus pas esté là une heure &amp; demie espuisé de larmes, &amp;
    transi de douleur, que tous ceux duBrigantin se retirerent dedans,
    au bruit d’un clairon Turquesque, &amp; s’alarguerent en mer avec la
    meilleure part de mon ame. Jugez, Seigneurs, ce que je peus devenir,
    quand je les perdis de vcuë, &amp; quelle fut l’avanture de ce
    pauvre mal-heureux, à qui nulle sorte de bien n’a jamais esté
    durable. Comme il parloit ainsi, les Auditeurs n’estoient pas moins
    baignez de larmes que luy, principalement Olimpio &amp; Palemon qui
    sembloient en estre infiniment touchez. Reprenant donc le fil de son
    discours, je me resolu, dit-il, quelque temps après de courir
    plustost la mer &amp; la terre, que de n’apprendre pas des nouvelles
    de mon Olimpe ; Et prenant congé des bons Caloyers, qui approuverent
    ce dessein comme une chose tres-sainte, &amp; mecreurent obligez à
    regaigner ce qui m’avoit esté trans-mis par miracle, je pris
    quelques joyaux que j’avois de reste, esperant avec eux racheter ma
    fille, en quelque part qu’on l’eut emportée ; &amp; de fait le prix
    en estoit si raisonnable, qu’il n’est point de courfaire qui n’en
    fut touché, &amp; n’en preferât la possession à une beauté de six
    ans, comme estoit celle d’Olimpe. Me voila donc à la mer, qui sous
    couleur d’aller ou de venir du Sainct Sepulcre, visitay toutes les
    Isles de l’Archipel, possedées par Mahomet second. De là je vins à
    Constantinople, où je fus long-temps à observer en tous les endroits
    de la ville, si d’aventure on ne l’y avoit point portée. Je couru
    par apres dés l’embouchure de la mer noire jusqu’au destroit de
    Gallipoli : puis mettant pied en terre ferme, je voyageay depuis la
    Troade jusqu’à Smirne, &amp; de Smirne jusqn’à l’Isle de Rhodes
    habitée par. Chevaliers de Saint Jean de Hierusalem. Là ie commençay
    à perdre l’espoir de la recouvrer, voyant combien j’avois traversé
    de pays, sans en ouyr nouvelle quelconque. Ce fut à moy de supporter
    ceste perte, comme toutes les autres, &amp; de chercher mon refuge
    en Dieu, comme j’avois fait à la mort de Licastide, Mais de revenir
    à mes bons Caloyers de Negre-pont, c’est à quoi je ne me pus jamais
    resoudre, de peur de renouveler les sentimens de ma douleur, ou de
    trouver quelque objet qui me rattachast au monde. le jugeay donc que
    le desert le plus eslogné que je pourroy prendre seroit le plus
    seant à mon infortune, &amp; me proposay à l’avenir, non plus une
    retraite, mais un veritable bannissement. Les consins de la Grece,
    voire mesme ceux de l’Europe me semblerent trop proches de mon Isle,
    pour les habiter. Je voulu choisir une terre qui ne me representast
    jamais les souvenirs du passé, &amp; qui me permit de donner toutes
    mes pensées au Ciel. Que s’il eust été possible d’en habiter une
    absolument deserte, je m’y serois tres volontiers resolu. Me
    souvenant doncques de ces Isles fortunées, que les Anciens ont
    illustré de tant d’escris, je me resolu d’y faire mon hermitage,
    &amp; chercher en la temperature du climat, en la beauté du
    pays, &amp; en mes pieuses resueries, une vie plus calme que jamais,
    chassant de tout mon possible hors de ma mémoire, les tristes objets
    qui l’avoient occupée. Pour mettre mon entreprise en execution, je
    partis dans un vaisseau de la reli gion de Rhodes qui remenoit un
    Grand-Croix Espagnol en sa maison, &amp; quelques autres Chevaliers
    des contrées du Ponant. Nous debarcasmes à Barcelonne, ville pour
    cesse heure – là gouvernée par le Comte Raimond, où j’attendis en
    patience qu’un navire Catelan fit voile aux Canaries ainsi se
    nomment aujourd’hui les fortunées, à cause des grands chiens dont
    elles sont pleines) pour ’se charger des fruits de ce climat
    agreable, &amp; d’autres singularitez, donc toute l’Europe reçoit
    beaucoup d’avantage. Au bout de quelque temps je me mis derechef à
    la mer pour venir ici, ne pouvant oster de mon esprit, ny le chagrin
    de mesiours, ny l’immortel amour de la solitude. Que diray-je plus
    de ma fortune ? Nous moüillasmes l’ancre aux rades de ceste
    Isle, &amp; je me fis en peu de temps une loge &amp; un Oratoire, où
    ie m’estably, suivant de tout mon possible l’Ordre de S. Basile, que
    j’avois commencé de professer. Voyla comment j’arrestay icy toutes
    mes esperances, &amp; me desliay pour jamais des interests du monde.
    Pour ce qui est de la nature du lieu, je vous assure que je n’y ay
    pas trouvé tous les miracles que despeignent les Poëtes, mais bien
    tout l’agreement que representent les Historiens, sçavoir une
    serenité perpetuelle de l’air, double portée de fruits à la
    terre, &amp; les habitans simples &amp; innocens, qui au lieu de
    nuire à un homme estranger, comme moy en habits &amp; en langage, me
    comblent incessamment de courtoisies, &amp; essayent de tout leur
    pouvoir à se confirmer avec moy dans la religion Chrestienne, que
    les Portugais leur ont depuis quelque temps apportée.
     
    Heureuse recognoissance de deux
    freres. Commencement de l’Histoire de Palemon &amp; de
    Marulle.
  
  
    CHAP. VI.
    LA finit son histoire le venera ble Caloyer Hierosme ; Et n’en
    eust point achevé les dernieres parolles, que Palemon, le visage
    tout noyé de larmes, se vint jetter à son col ; Et tu n’as pas, luy
    dit-il, encore tout perdu mon frere ; puis que je reste au monde
    pour te consoler : Ouvre les yeux, pour reconnoifire Baptiste ton
    cadet, de qui les miseres, non moindres que les tiennes, suffisent
    pour luy faire meriter le nom de Paleologue. C’est moy, qui n’ayant
    pas assez de vertu pour imiter la tienne, au lieu de me donner à
    Dieu, dans les disgraces de ma fortune, me suis réduit à la vie des
    Courfaires, essayant à l’aide d’un vaisseau, de persecuter selon mon
    pouvoir, ce cruel ennemy du nom de Jesus Christ &amp; du nostre.
    C’est moy, que tu laissas dans la maison de David nostre pere ; à
    cause de ma grande jeunesse, &amp; qui depuis ceste heure là, ay
    fait en sorte par mes actions, que si je ne suis un digne compagnon
    de ta gloire, je le suis pour le moins, de tes infortunes.
    Qui pourroit icy representer le transport de Hierosme, quand il
    se vit appelle du doux nom de frere, &amp; reconnut devant soy l’une
    des choses du monde qu’il cheriffoit le plus ! Celuy fut bien
    d’abord un succez difficile à croice, que cerecouvrement in esperé ;
    Mais quand il vint à ouyr les particularitez de leur maison parla
    bouche de Palemon mesme, &amp; qu’apres cela il eust r’appellé en sa
    memoire les especes anciennes de son visage, alors il condescendit
    sans murmure à la vérité, &amp; permit à son esprit toutes les joyes
    qu’on peut réfsentir en ces occasions. Euryale &amp; Olimpio ne
    furent pas moins surpris de merveille que luy ; Et prenant beaucoup
    de part à la bonne fortune des deux freres, ils prierent unanimement
    Palemon de joindre le recit de ses adventures aux precedentes, ce
    qu’il fit en ces termes, afin de les obliger. Je ne renouvelleray
    point icy les miseres de nos predecesseurs, ny les diverses fortunes
    des Paleologues ; C’est assez que mon frere ait peint en peu de
    parolles le commencement de nos maux, &amp; qu’il ait representé une
    race espanduë en divers climats reduite à faire la cour aux autres
    Princes, après avoir donné tant de Capitaines Generaux à la Grece,
    &amp; tant d’Empereurs à l’Orient. Il me suffit de dire qu’estans
    sortis mon frere &amp; moy de ceste tige malheureuse autant
    qu’illustre, nous courumes en divers lieux la fortune, exposant nos
    vies contre les armes de Mahomet II. le plus cruel ennemi de la foy.
    Or, comme il vous a dit, estant beaucoup plus avancé en âge que moy,
    il sortit de l’Isle de Negrepont, où. estoit la maison paternelle,
    auparavant que je fusse en estat de l’imiter, &amp; cherchant
    par-tout les occasions, où il se pourroit signaler, il fit bien des
    choses plus relevées que sa modestie ne luy permet de vous raconter.
    Pour moy, des que j’eus attaint l’âge de seize ans, sans m’adonner
    autrement à l’estude des sciences, où je n’eus jamais d’inclination,
    je partis brusquement de chez nous, en équipage assez grand pour mon
    humeur : mais trop petit pour ma condition ; Et comme mon frere
    apprit son mestier auprès du grand Huniade, j’eus l’honneur de
    m’instruire sous l’invincible George Castriot, appellé par les Turcs
    Scanderbeg, le plus Capitaine, &amp; le plus soldat qui fut en
    l’Europe. Celui-cy me fit un accueil tres-obligeant, &amp; tesmoigna
    qu’il recevoit à honneur, qu’un homme du nom de Paleologue fut
    volontaire aupres de luy. Je l’accompagnay devant Stetigrade, quand
    il donna tant de camisades au camp d’Amurat ; Puis ceste ville
    estant perduë par la superstition des Dibriens, je me jettay dans
    Croye, où son vieil ennemy accablé de regret d’années, finit
    malheureusement ses jours. Apres cest evenemen t, j’assistay à la
    deffaite d\Amese Bascha, &amp; de Debras Sangiac, en Albanie. De là
    je vis la deroute que receut ce grand Capitaine par Sebalias Bascha,
    faute de ses escouttes. Quelque temps après, je fus present à la
    deffaite du perfide Moïse, &amp; puis de son neveu Amese, qu’il
    reprit tous deux en grace, encore qu’ils eussent embrassé le party
    d’Ottoman. Mais comme Scanderbeg fut appellé en Italie pour la
    guerre de Naples, je ne voulus point entreprendre un voyage contre
    des Chrestiens, trouvant tant d’occasion de combattre nos pires
    ennemis ; &amp; ce qui m’y confirma davantage, ce fut la prise
    sanglante de Constantinople, où l’Empereur chef de nostre maison
    estoit demeuré.
    Quant à vous, mon frere, je ne receu point de nouvelles certaines
    de vostre mort, ny de vostre vie ; mais me doutant que vous y seriez
    resté parmi les autres, je m’enflammay cruellement du desir de vous
    vanger. Toutesfois mes moyens n’estant point propotionnez à ma
    naiffance, je fit amitié avec Lauredan le Venitien, tant à cause que
    j’estois né sujet de la Republique, comme pour le singulier merite
    de cest homme, Celuy-cy apres quelques emplois de consideration fut
    enfin ietté dans la ville de Scutary, un peu de temps après que
    Mahomet se fut rendu maistre de Negrepont. Je deffendis la place
    avecque luy, recevant l’honneur d’être le premier appellé en son
    conseil, &amp; à toutes ses entreprises, tellement qu’ayant fait
    leuer le siege à Soliman Bassa, Lauredan fut General des
    Galeres &amp; poursuiuit par mer le mesme Soliman, qu’il avoit
    repoussé sur terre, le formant à leuer encore le siege de Lepante.
    Le Bassa enflammé de dépit &amp; de honte, voulut en sa retraite
    emporter l’Isle de Lemnos, dont la ville principalle est Coccine :
    mais ils firent si bonne resistance, qu’il fut contraint de partir
    de là sans avantage. Au reste, ce ne furent pas les hommes seuls qui
    prindrent part à l’honneur de sa retraite : on doit encore loüer le
    zelle des femmes Lemniennes, qui contribuèrent leurs joyaux, lear
    peine, &amp; quelques unes mesme la vie pour la deffence de celle
    Isle ; Parmy lesquelles vous aurez sans doute ouy dire qu’il y en
    eut une excel lente en beauté, &amp; d’ancienne famille, qui donna
    tant de preuves de generosité, qu’elle fit honte à nostre sexe.
    Celle cy, qui peut estre n’a pas esté mise en l’Histoire, sous le
    vray nom de Marulle, ayant ouy dire que son pere estoit mort à la
    porte de Coccine, de la main d’un Turc accourut vertement au lieu du
    combat, &amp; en ayant désarme le corps, l’epée &amp; le bouclier à
    la main, soustint quelque temps elle seule l’effort de l’ennemy
    jusqu’à ce que son exemple excita tous les Lemniens à faire de mesme
    &amp; à chasser par ceste action Soly. man de leurs murailles. Nous
    arrivasmes là quelque temps après l’action, qui fut tellement au gré
    de Lauredan, qu’après avoir publiquement loüé la belle, Amazone, il
    luy donna le choix de prendre en toute l’armée celuy qu’elle
    voudroit à mary, avec promesse d’estre dotée aux despens de la
    Republique. La belle Marulle ne se hasta point de choisir, quoy
    qu’elle accep tast la faveur de Lauredan, disant qu’il ne falloit
    pas eslire un mary par la seule apparance, mais en connoistre
    auparavant Je mérite ; &amp; quelque temps apres, comme je l’eus
    visitée en sa maison, poussé à cela par la curiosité qu’on a pour
    les personnes rares, elle me prit en si grande affection, ayant,
    comme elle disoit, connu desauparavant mon estime, qu’elle me
    demanda pour espoux au Lauredan. Il ne luy fût pas malaisé d’y
    condescendre, autant pour sa parolle, qui y estoit engagée, comme
    pour la commune amitié qui estoit entre nous. Car il ne jugeoit pas,
    qu’il me pust arriver vne meilleure fortune que celle-là, d’espouser
    une fille d’illustre naissance, mais de plus illustre vertu,
    &amp; qui n’avoit pour l’heure en toute laGrece sa pareille en
    beauté. Il la fit doncques tres-riche. ment doter par le Senat Véni
    tien, &amp; obtint pour moy des pensions &amp; des charges, sinon
    capables de relever le tiltre de Prince que je possede, pour le
    moins de le maintenir, demandant pour moy le gouvernement de Nicosie
    en Chipre avec quelques galeres à commander ; Ce qui estoit beaucoup
    pour les mieres de ce temps-là : car desia tous les Paleologues en
    estoient reduits à un pitoyable point, ayant non seulement
    Constantin esté depoüillé de l’Empire, mais aussi
    Thomas &amp; Demetrie de toute la Morée, &amp; l’un des deux vivant
    à Rome pensionnaire de sa Sainteté, l’autre suivant la Cour de
    Mahomet, pour r’avoir quelque lopin de son héritage, le partis donc
    avec ma treschere Amazone, pour aller prendre possession de mon
    nouuveau gouuernement, faisant une ferme resolution de servir le
    Senat en sorte contre Mahomet, que la cause de
    Jesus-Christ &amp; celle des Paleologues trouvast en moy un tres
    fidelle defenseur. Or ne faisions nous gueres que sortir du port,
    que nous apperceusmes de loing un vaisseau à la voile quadre,
    portant, comme nous peusmes ivger, dans le pavillon, le signe des
    Chrestiens. Cela nous resiouyt d’abord extrêmement, &amp; nous
    coniura à l’approcher, afin que nous puissions aller de conserue.
    Mais ceux de dedans tesmoignoient avoir peu de soucy de nous
    attandre, faisant la route quelques-fois d’un costé, quelques-fois
    de l’autre, pour gaigner le vent que nous n’avions pas favorable.
    Toutes-fois il nous sembla, vers le soir qu’il nous attendoit en
    patience, pour faire comme nous, jugeasmes ensemble le chemin de la
    nuit. Allans donc avec plaisir là part où il estoit, nous fusmes
    tous estonnez qu’au garde du vaisseau, il parût de fabrique
    Turquesque, &amp; peu apres nous le fusmes encore d’avantage, quand
    à l’aborder il nous gaigna le vent, &amp; deschargea tout à coup
    l’artillerie d’une bande ; puis tournant avec adresse l’autre, il
    nous fit menacer par un Renegat de Metelin d’un salue encore pire
    que le premier, si nous n’abaissions la voile, &amp; que nous ne
    nous rendissions à eux. Je fûs le seul dans nostre navire, qui leur
    voulu persuader le combat, &amp; le seul aussi dont l’opinion ne fût
    pas approuvée. Ma Marulle mesme, qui surpassoit en vaillance toutes
    les personnes de son sexe, estoit pour l’heure au fonds du vaisseau,
    ayant un enfant depuis six ou sept mois dans le corps, pour qui elle
    aprit à craindre la mort qu’elle n’avoit jamais crainte pour sa
    seule personne. Voyant donc combien le courage des nostres
    estoitabbatu, &amp; de ces premieres cannonades, &amp; de
    l’inégalité de ceste partie, je pliay les bras en croix, &amp; leur
    proposay pour le moins de faire composition pour leur liberté, ne
    jugeant pas que le Coursaire ennemy eust assez d’avantage sur nous
    pour nous faire absolument Captifs. Les conditions donc estant
    inutilement traitées, nous conclusmes, que toutes les richesses du
    vaisseau seroient partagées en ceste sorte, sçavoir que chacun
    garderoit en sa possession ce qu’il pourroit emporter de plus
    précieux, &amp; le reste, comme les marchandises &amp; les
    provisions du voyage, seroit le prix du conquerant ; Qu’au surplus
    on changeroit de vaisseau pour eviter l’incommodité du transport,
    estans le nostre plein de richesses, &amp; celuy du Courfaire
    desembarassé de toutes choses, fors seulement de l’attirail du
    combat, &amp; de la marine. Pour ce qui est des personnes, qu’ils
    laisseroient la liberté à tous les nostres, exceptez seulement ceux
    qui auroient porté les armes contre Mahomet IL en l’Isle de Lemnos.
    Ce me fut bien une chose dure de donner ma voix à ceste conclusîon,
    me souvenant d’avoir tousjours combattu non seulement en la defence
    de Lemnos, mais en mille rencontres perilleuses, le nom &amp; la
    secte des Ottomans, &amp; que ma belle Amazone avoit esté la pire de
    leurs ennemis. Toutes-fois je fûs contraint de ceder à ceste
    multitude espouvantée, qui pour la plus grande part rencontroit sa
    seureté dans ceste condition, estans presque tous marchands ou ma
    riniers. L’esperance au reste que je me conseruay, fut que Marulle
    eschapperoit sous l’habillement d’une femme, &amp; moy sous la
    defpoüille d’un marchand, m’imaginant avoir assez d’amis dans le
    navire pour ne dire rien de ma profession ny de ma naissance. En
    cest estat nous passames toute la nuict : la voile basse sous le
    vent à nos’ennemis, pour mettre en execution les articles dés que le
    jour seroit levé ; pendant lequel temps j’appris que le Chef ennemy
    estoit Machmut, l’un des plus renommez Capitaines de i’Archipelague,
    que j’avois connu peu auparauant à Scodre. Le lendemain ce fut à eux
    de nous visiter l’un apres l’autre, pour voir à l’habit &amp; à la
    contenance ceux qui auroient porté les armes ; Et comme quelques-uns
    fussent retenus, les autres passassent francs dans la chaloupe, pour
    entrer dans le navire Turc, je vins aussi à me presenter sous un
    habit de Marchand, que j’avois à dessein acheté d’un honneste homme
    Lemnien. Je ne vous sçaurois dire avec certitude si Machmut me
    reconnut, l’ayant autrefois veu en une negotiation qu’il fit avec
    Lauredan, pendant le siege de Scutary. Mais il y a grande apparance
    qu’ouy, parce qu’il me jetta un sourire, &amp; me permit de
    descendre dans la chaloupe ; car il estoit concerté entre
    Marulle &amp; moy, que je m’offriroy le premier à ce passage, comme
    le plus hazardé, afin que nous ne fussions pas desioints, &amp; que
    si i’estois trouvé du nombre des exceptez, elle peust avec justice y
    demeurer comme Soldat ; declarant pour estre arrestée les actions
    martiales qu’elle avoit faites dans Lemnos, qui estoient trop belles
    pour estre inconnuës, &amp; que si j’eschapois sous l’habit de
    Marchand, elle me suiuit aussi en condition de véritable femme.
     
    suitte de l’Histoire de Palemon, ou
    de Baptiste Paleologue, &amp; de la belle Marulle.
  
  
    CHAP. VII.
    IE fûs donc compris au nombre de ceux qui demeuroient libres ;
    mais la meilleure part de mon ame n’y entra pas avecque moy. Comme
    ceste aimable Marulle se presentast à Machmut avec son visage
    delicat, &amp; sa grossesse tres-evidente, le ruzé Coursaire la
    saisissant par le bras ; Et depuis quand, luy dit-il en Grec
    vulgaire, la belle Amazone peut-elle esperer de nous estre
    inconnuë ? Les dommages que nous avons receus d’elle en l’entreprise
    de Lemnos, sont-ils si mediocres, qu’ils puissent en si peu de temps
    sortir de nostre mémoire ? Penseroit-elle après avoir battu tant de
    Capitaines, de ne passer pas avecque nous pour Soldat ? En disant
    cela, il la donna en garde à l’un des siens, avec ces parolles. :
    tien, Ibraim, conserue moy cette exquise Creature : c’est pour elle
    que nous sommes en mer : je n’ay desiré que ce gain en tout mon
    voyage. Puis en s’adressant derechef à elle ? N’apprehende pas, luy
    dit-il, belle Grecque, la violence de ta prison : Elle ne fera pas
    plus cruelle que tu ne merites ; la methode au reste en est un peu
    extreordinaire, mais ta valeur l’est aussi jusqu’à un point, qu’il
    estoit malaisé sans ruse de te conquérir. Voyla les paroles de
    Machmut ; De vous dire ce que je devins en oyant ce mortel arrest de
    separation, le transport où j’estois m’en interdit le souvenir.
    Seulement sçay-je bien qu’après avoir esté quelque temps esperdus,
    Machmut de merveille, Marulle &amp; moy de douleur, je le supliay
    par toutes les puissances du monde, &amp; par sa propre generosité,
    d’espargner le sexe &amp; l’indisposition de ceste Dame, &amp; de ne
    pas reduire en seruitude la plus belle chose de la terre ; Et c’est
    pour ceste raison-là, me dit-il, que je la garde Si elle avoit moins
    de beauté, je n’auroy pas tant d’obstination. Puis donc,
    repartis-je, que tu la retiens contre ta naturellè courtoisie, tu ne
    sçaurois t’excuser de me retenir aussi prisonnier qu’elle. Car je
    suis Baptisse Paleologue, çeluy de qui les Ottomans ont aneanty la
    race, fils &amp; arriere-fils de vos ennemys, celuy dont le frere
    vous combat aujourd’huy en quelque part qu’il
    soit, &amp; celuy-mesme, qui en tous les voyages de Scanderbeg à
    Scutary, où nous nous cognusmes premierement toy &amp; moy, donné à
    ta nation des preuves d une immortelle inimitié. Je luy disois
    toutes ces choses, afin d’aigrir son ressentiment, &amp; le conuier
    à me retenir parmy les Esclaves. Car je trouvois toutes les
    conditions plus douces pour moy que celles de quitter ma Marulle.
    Toutesfois le subtil Machmut se joüant cruellement de moy &amp; de
    mes raisons, me respondit ainsi sans s’esmouvoir. A grand’ peine,
    mon amy, te pourras-tu debiter pour Paleologue avecque moy, qui
    connois le merite &amp; le nom de toute la race. Celuy que tu te
    vantes d’estre, ne se sust iamais rendu sans combattre ; &amp;
    n’eust jamais passé prés de moy sans me reconnoistre, veu la
    connoissance qui est entre nous depuis le siege de Scutary ; Et bref
    il n’auroit jamais esfé capable de desguisement, &amp; de mensoge ;
    Va, je te prie où te conduira la fortune &amp; croy que pour l’amour
    de Marulle, que tu as accompagnée, je n’ordonneray point d’autre
    supplice à tes artifices, que celuy de t’eslogner d’elle. Ayant dit
    ces parolles, il commanda à la haste qu’on acheuast l’enqueste des
    Soldats, &amp; nous enuoyant par la chalouppe dans son vaisseau,
    avec ce que chacun pût porter de plus precieux, le perfide se
    servant du nostre en eschange, emmena toutes mes richesses avecque
    luy. Jugez, mes amis, quel estoit pour l’heure le ressentiment de ce
    miserable Baptiste, qui aymant Marulle pardessus toutes choses, m’en
    voyois si adroite ment eslogné par ma finesse propre, &amp; mes
    ruses employées con tre moy-mesme. D’abord je dis toutes les injures
    imaginables au destin, à la fortune, &amp; à la mer, &amp; parlay
    deux heures le langage des insensez. Puis accusant la lascheté des
    miens, je leur representay combien il eustesté plus glorieux de
    mourir en resistant, que de passer honteusement par la loy de nos
    ennemis, &amp; ne tenir la liberté ny la vie de leurs mains. La
    meilleure, mais non la plus grande part des nostres compatissoit à
    ma douleur, &amp; se representoit à bon escient d’avoir abaissé la
    voile sans com bat, m’offrant de bonne grace leur propre vie, pour
    ayder à la vangeace que je voudrois prendre, &amp; leur richesse
    pour le rachapt de Marulle, si je voulois la recouvrer par argent.
    Ceste naïfue repentance me donna, je l’avoüe, quelque consolation,
    &amp; me fit resoudre au party qu’on me presentoit, de me vanger.
    N’ayant donc point d’envie ny de loisir de la differer, je mis la
    main aux armes dans le vaisseau. mesme où nous estions, &amp; suivy
    du plus resolu nombre des nostrès, je contraignis le plus grand à me
    ceder la proprieté du nauire, pour suivre sans delay le ravisseur de
    mon bien, à condition que je satisferois un iour à la perte qu’ils y
    faisoient, estant de retour en terre ferme, &amp; qu’en attendant
    cela ie les mettrois en l’Isle de Metelin, qui estoit encore à ceste
    heure là de l’obeïssance Chrestienne, sous Alexis Comnene, parent
    des Empereurs de Trebizonde. Ces choses estant faites sur le champ,
    ie commençay dés là toutes mes vengeances, avec resolution de
    traiter cruellement tous les Turcs que je rencontrerois, jusqu’à ce
    que j’eusse recouvré Marulle, arborant le pavillon Turc pour les
    decevoir, comme il avoit arboré le Chrestien. Et parce qu’en toutes
    choses je m’estois esprouvé le nom de, , –, Paleologue extrêmement
    funeste, je pris celui de Palemon, qu’on tenoit autrefois Dieu de
    mer, pour faire voir que je confiois d’oresenavant en la seule mer
    l’espoir de ma felicité, &amp; que cest élement alloit devenir le
    mien plus que n’estoit la terre mesme. Ceste resolution ne me
    succeda pas mal, au moins suivant l’opinion ordinaire des hommes,
    qui font dépendre leur souerain bien de la richesse &amp; de la
    vanité : Mais je ne pouvois croire mes voyages fortunés, puisque je
    ne recouvrois pas Marulle. Marulle seule estoit le but de mes
    courses, &amp; ma plus desirable proye. C’est pour elle que je
    voyage depuis tantost dixsept ans ; &amp; quov que mon âge tourne de
    sia vers le desclin, je ne sens toutesfois point ralentir mon ardeur
    ny diminuer ma passion. J’ay depuis ce temps couru dix fois tout
    l’Archipel : J’ay navigué trois fois au long de la
    Mediterannée, &amp; depuis les croisées d’Alexandrie jufqu’au
    destroit, nul rivage ne m’est inconnu, sans que j’aye sceu apprendre
    des nouvelles de ma belle ame ; Tellement que je me persuade à bon
    droit qu’elle n’eft plus, &amp; ce que je faisois pour la
    reconquerir, je le fais maintenant par vengeance, &amp; par coutume.
    Car soit qu’elle reste au monde, ou qu’elle soit morte, qu’elle
    conserve sa beauté, ou qu’elle soit enlaydie, j’en
    ayme &amp; l’esprit &amp; le corps : &amp; si l’un &amp; l’autre ne
    sont plus, j’ayme encore l’ombre &amp; le nom de Marulle. Je sçay,
    adioustsa-t’il, en se retournant devers son frere, que vous ne
    trouverez pas ces discours beaucoup Chrestiens, &amp; que vous
    blâmerez l’obstinée adoration que je luy rends en mon coeur : Mais,
    mon frere, puisque vous avez ressenty vous-mesme les effets de
    l’Amour, vous pardonnerez à celle-cy, qui n’est ny impure, ny mal
    fondée. Or pour ne vous ennuyer, ny par le recit de mes faiblesses,
    ny par celuy de mes advantures, je vous diray seulement, qu’en
    dixsept ans je n’ay jamais esté battu que par les tourmentes :
    jamais je n’ay fuy que des, rochers, &amp; que trois ou quatre fois
    on m’a veu à la teste de six vaisseaux, nettoyer de Turcs tout
    l’Archipelague, &amp; de Mores la coste du Mijour. Mais autant de
    fois les naufrages m’ont appauvry, me laissant à grand’ peine la vie
    mesme, avec la seule satisfaction d’avoir empesché de tout mon
    possible l’agrandissement de Mahomet. Enfin ayant vescu de ceste
    forte, tantost avec beaucoup de fortune, tantost avec peu, je me
    trouvay il y a quelque temps sur la coste de Mauritanie, à quarente
    mille d’Ager, où je pris une gerbe Tunisine, chargée de grains ; Et
    relevant tout à coup mes esperances, je resolu de contrefaire le
    vaisseau marchand, &amp; d’executer quelque chose de grand dans le
    port d’Alger, ville, comme vous sçauez, habitée par des Mores
    Mahometans, quoy que non sujets au grand Seigneur, là où c’est
    qu’ayant moüillé le lendemain, je fis descente en terre avec mes
    fidelles compagnons desguisez, du nombre delquels estoient quelques
    Chevaliers de Rhodes, qui non contens d’estre incessamment employez
    par leur Religion, s’estoient mis volontairement sur mon vaisseau,
    pour voir si toutes mes actions refpondoient à mon estime. Ayant
    estalé mes grains soubs une sausse barbe &amp; un habillement
    Turquelque, je me mis à visiter toute la ville, pour voir en quelle
    part je pourrois donner quelque notable eschec ; Et me promenay
    particulièrement devant la porte du grand Palais, où je croyois plus
    raisonnable d’entreprendre. A la quatre ou cinquiesme fois que je
    passay, Euryale que vous voyez là present, sortit du Serrail en ce
    mesme accoustrement, qui me donna à croire qu’il estoit de naissance
    Grec, &amp; de prosession Chrestien. Je l’approchay donc, meu de
    curiosité, &amp; luy demanday en Grec, quelle avanture l’avoit peu
    mener là ? s’il y estoit libre ou esclave, &amp; si sa Religion ne
    respondoit pas à son habillement ? Celuy-cy un peu estonné de ma
    rencontre, fit d’abord quelque difficulté de se declarer. Mais en
    fin quand en ouvrant ma robe sur mon estomac, je luy fis voir une
    Croix, que je portois attachée au col, pour marque de ma
    Religion &amp; qu’avec mille parolles hardies, je luy confirmay ce
    que je suis, il resolut de se confier en moy, &amp; me declarant en
    peu de parolles toute son histoire, il me donna sujet de le tirer de
    là avec Olimpio son maistre, &amp; le pauure Alexandre, que nous
    n’avons plus. Mais parce qu’il est heure de prendre repos &amp; aux
    malades &amp; aux vieilles gens, je suis d’avis, si vous me le
    permettez, de differer à une autre fois la narration de ceste
    avanture ; aussi bien la pouvez vous apprendre
    d’Euryale, &amp; d’Olimpio qui en furent la principale partie.
     
    Mesgarde d’Euryale en son discours.
    Soupçon des deux Paleologues ; &amp; resolution d’olimpio.
  
  
    CHAP. VIII.
    QVand Palemon eust parlé de la sorte, ils le dispenserenda un
    plus long recit, à cause que la nuict sembloit defia
    avancée, &amp; se proposant les plus remarquables points de son
    istoire, ils se souvindrent d’avoir ouy parler quelques-fois de la
    vaillance d’une Lemnienne, &amp; mesme de l’avoir veu descrite en
    l’Histoire des derniers troubles de la Grece Mais encore ne
    furent-ils pas si estonnez de ceste merveille, comme ils le furent
    de l’adresse de Machmut, qui les sçeut guetter, &amp; prendre si à
    propos, sans faire courre de fortune à celle qu’il aymoit, &amp; de
    la plaisante ruze qu’il trouva. de les separer, sans estre obligé à
    mal traiter le Paleologue, en la personne de qui il craignoit
    d’offencer Marulle sa chere captine. Bref ils s’estonnerent par
    dessus toutes choses de l’obstinée quelle de Palemon, qui suivit
    dixsept ans durant tous les havres des Mahomettans, pour recouvrer
    le bien quil avoit perdu, &amp; à celle heure la mesme croyant sa
    Dame veritablement morte, avoit resolu de luy sacrifier des victimes
    infidelles, &amp; se rendoit tout ensemble combattant pour la
    vengeance de sa femme, &amp; pour la querelle de Jesus-Christ.
    Sur ces pensées, ils s’endormirent tous quatre jusqu’au
    lendemain, qu’Olimpio qui estoit naturellement bien composé, se
    trouva beaucoup mieux de ses blessures, &amp; voulut se lever du
    lict pour se promener emmy la chambre. Mais les deux autres
    sortirent de la Cabane avec l’Hermite, &amp; allerent se diverti au
    long de la marine . en intention de prendre incessament garde à la
    venuë de quelque vaisseaus pour se tirer de leur solitude, &amp;
    revoir tous ensemble la Grece leur commune Mere ; diseouranst les
    deux freres avec beaucoup d’incertitude d’Euryale &amp; d’Olimpio,
    sans pouvoir comprendre la cause de leurs longues erreurs ; Quand
    Euryale estonné au possible de leur estonnement, Seigneur dit il,
    vous me dispenserez pour ce coup de vos doutes, jusques à ce que
    j’en aye permission du maistre que je sers. Car comme à ce matin, je
    l’ay prié de vous reciter, ou de permettre que je vous recitasse
    l’histoire de ses fortunes, j’ay receu un commandement de ne le
    faire point, jusques à quelque temps d’icy, où il prendroit plaisir
    à vous donner toutes sortes de satisfactions, encherissant avec des
    termes excessifs les bien.faits qu’il a receu de
    vous, &amp; protestant que vous estes les deux personnes du monde
    qu’elle honoroit le plus par instinct &amp; par obligation.
    En ces dernieres parolles le gentil Euryale ne s’apperceut pas de
    la faute qu’il faisoit de parler d’Olimpio par elle, au lieu d’il.
    C’est chose commune qu’en l’ardeur du compliment, ou en la
    prontitude du discours, on dit en un moment des noms ou des
    sillabes, qu’on voudroit taire. Elle fût incontinent remarquée par
    les deux freres, qui confirmerent par là un petit soupçon qu’ils
    avoient conceu du sexe d’Olimpio. Toutesfois feignant n’avoir pas
    ouy ceste mesgarde d’Euryale, ils continuerent la
    promenade, &amp; changerent de discours, choisissant pour fujet de
    la conversation, tanto les merueilles de la mer, tantost celles des
    Cieux ; en quoy Hie rosme tesmoigna, qu’avec l’es tude de sa
    jeunesse, les médita tions du desert avoient grande ment fortifié
    son esprit, &amp; par fait sa cognoissance. Car comme la solitude
    est pour l’ordinaire la ruine des foibles esprits, auss est-elle
    bien souvent la perfection des autres.
    Cependant, le triste Olimpio ou plustost Olimpe la miserable
    abandonnoit toutes ses pensées à la douleur, ne pouvant s’imagner
    qu’Alexandre vescut tout seul en la region des Mulates. Elle se
    representoit quelquefois les grandes fortunes dont elle estoit
    eschapée, principalement ce dernier naufrage, &amp; concevoit par là
    quelque vain espoir de recevoir la meilleure moitié de son ame ;
    Puis reietrant bien au loing ces flateuses conceptions : Pourquoy,
    disoit-elle, mes defloyalles pensées, promettez vous encore quelque
    bonheur à mes fortunes ? Pourquoi trahissez vous l’innocente mere
    qui vous fait naistre, en luy proposant un bien impossible en la
    nature des chofes ? Si vous me flatez, de peur que j’avance mes
    jours, c’est bien à tort ; car la presence de l’Hermite
    Hierosme, &amp; le recit de Palemon son frere, ont tout à fait
    resveillé en moy les premiers sentiments de la Religion, que j’ay
    tenuë dés l’enfance, &amp; c’est une des principalles de ses reglés
    de ne forfaire jamais à sa vie, mais d’attendre patiemment l’heure
    qu’il plaist à Dieu de la terminer. D’ailleurs ayant recouvré en
    l’un &amp; en l’autre les deux personnes les plus proches que j’aye,
    sçavoir en Palemon, Baptiste Paleologue, mon pere &amp; mon
    libérateur ; &amp; en l’Hermite, Hierosme Paleologue, mon oncle, mon
    nourrissier, &amp; morhoste, je suis forcée par les vrays devoirs de
    mon sang, à leur donner quelque contentement, pour les peines que je
    leur ai coustées. Arriere donc de mon ame ce prophane desir de me
    tuer, arriere de moy toutes les coustumes barbares de ceux qui m’ont
    estevée ; il faut se resoudre à quelque chose de
    mieux ; &amp; differer de me faire connoistre en sa saison à mes
    parens, leur donner en mesme temps la satisfadion de voir leur
    fille, &amp; de la voir consacrée au vray Dieu des Chrestiens. C’est
    dans le Cloistre de leurs Religieuses, où je dois me consoler de la
    mort de mon Alexandre : C’est comme cela qu’il est bien seant de
    quitter le monde, quand on y est mal-heureux ; Cependant, ô belle
    ame de celui qui fut la mienne, reçois à gré les continuelles larmes
    que je te dedie ; Et puisqu’un esprit si Chrestien &amp; si
    vertueux, ne peut s’estre retiré ailleurs que dans le Ciel, trouve
    bon que je cherche les moyens de t’y pouvoir suivre.
    Ainsi la triste Olimpe raisonnoit sur ses mescontentemens, voire
    mesme, elle trouvoit d’extremes délices à permettre tout à la
    douleur, quand Palemon &amp; Euryale regagnerent à petits pas la
    cabane, &amp; aprés quelques honnestes discours dignes d’une telle
    compagnie, ils se mirent tous-ensemble à reposer.
     
    Fin du premier Livre.
  
  
  


  LIVRE SECOND.
   
  Climpe cherche la solitude, pour
  pleurer la mort d’Alexandre. Sa figure s’apparoist à elle.
  
    CHAPITRE PREMIER.
    
     
    OMME le bel Olimpio fût entierement guery par le
    Sage, &amp; qu’il ne luy restast plus que les blessures de l’ame,
    dont il dessioit le temps mesme de le pouvoir remettre, son hoste ny
    Palemon ne le voulurent point presserde leur faire entierement le
    recit de ses fortunes, parce qu’ils avoient appris d’Euryale, qu’il
    n’y estoit pas resolu de quelque temps. Cela avec les autres
    coniectures qu’ils avoient, acheva de les confirmer en l’opinion
    qu’Olimpio n’estoit pas homme ; mais par discretion ils ne luy
    donneroit aucune demonstration de ceste creance, &amp; le resolurent
    seulement à se divertir par tous les moyens que permet la solitude,
    en attendant que quelque vaisseau fit voile à la grande Canarie, qui
    les remenât tous ensemble au delà du destroit.
    Mais quelque rejouyssance qu’ils essayassent à luy apporter,
    estant conuiez à cela les deux freres par la force du sang,
    &amp; Euryale par celle de son amour, l’infortunée créature ne
    pouvoit gouster que sa seule douleur, prenant a delice d’avoir le
    loisir de pleurer, &amp; allongeant ses plaintes pour augmenter son
    ressentiment. Au surplus, quoy que ces trois personnes luy fussent
    extrêmement cheres, si essayoit elle de tout son possible à
    s’eschapper de leur compagnie, voire si elle eust peu, se fust-elle
    eschappée de soy-mesme. Quelque-sois elle alloit toute seule à la
    marine, &amp; tournant les yeux vers le levant, vis à vis de la
    terre où son cher Alexandre estoit demeuré, quoy qu’enseigne l’art
    des navigateurs ; voilà, disoit-elle, où mon vray Soleil a trouué
    son occident. Puis, en regardant les debris de la nef, elle
    s’escrioit : Ah ! perfide &amp; desloyale machine, rends tu si
    mauvais conte des choses qui te sont commises ? Je t’avois confié
    mon amant, &amp; moy ensemble, d’où vient que tu ne raportes que la
    moytié de ta charge ? Il falloit avoir fait prix, avant que recevoir
    Alexandre, ou l’ayant receu, il falloit resister à l’effort de
    toutes les vagues, &amp; conduire sans eschoüer une chose si
    precieuse.
    Telles plaintes faisoit la belle Grecque aupres de la mer.
    Quelque-fois aussi elle cherchoit la campagne ; &amp; voyant ce pays
    là, qui porte naturellement plus de fruits delicieux, que d’autres
    par artifice : Icy, disoit-elle, Alexandre tu devois premièrement
    choysir ton plus aymable sejour. C’estoit icy la terre propre à nous
    rendre heureux. Or il avint pendant qu’elle s’eflognoit parmy ces
    déserts, qu’elle alla plus d’une demy-lieuë dans l’Isle, toute
    seule, jusqu’à ce qu’elle trouva une source agreable, ombragée de
    Sicomores, là où conuiée par sa lassitude, &amp; par les delices du
    lieu, elle entendit quelque bruit à costé de là, &amp; tournant la
    teste, elle apperceut une figure à demy nuë, qui representoit
    parfaitement Alexandre, de la taille &amp; des traits de vidage :
    seulement luy sembla-t’il qu’elle estoit beaucoup plus noire que
    luy. D’abord la pauvre Olimpe se leca en surfaut toute esperduë de
    frayeur, &amp; croyant asseurement que ce fût l’ombre de son amant
    mort, elle n’eust pas assez de resolution pour l’approcher, mais
    elle retomba sans mouvement, comme une personne apoplectique. Il est
    vray que la cheute mesme fut cause de sa guerison : car elle
    s’aboucha la teste premiere dans le ruisseau de ceste
    fontaine ; &amp; tant la fraischeur de l’eau, côme la rudesse du
    coup la fit retourner à soy, toutesfois avec si peu de vigueur,
    qu’elle n’eust semblé revenuë que pour remourir. Enfin tirant des
    forces de sa foiblesse, elle regaigna, non sans frayeur, la cabane,
    où arrivée elle se jetta sur son lict, avec mille soupirs lancez du
    profond de l’ame ; Et de peur qu’on ne l’importunast d’en dire la
    cause, elle conjura les siens de ne parler point à elle pour ceste
    heure là, mais de permettre quelque chose à sa mauvaise humeur.
    Euryale d’autre part n’estoit pas mal consolé de lai mort
    d’Alexandre ; mais il ne l’estoit point du dueil d’Olimpe, luy
    semblant qu’il se rengregeoit à veuë d’œil, &amp; que le taudis du
    bon-homme, seroit dans peu de peu de temps le tombeau de sa
    maistresse. Enfin ayant fait un secret raisonnement en son ame, il
    luy parla de cette sorte. Madame, à ce que je voy les pieuses
    remonstrances de Hierofme n’ont peu vous estre utiles que pour deux
    jours. Ceste douleur, au lieu de ceder enfin à la raison &amp; au
    temps, devient plus furieuse que jamais, &amp; fait come les
    torrens, qui ayans esté retenus par une digue, se desbendent plus
    que jamais, quand elle est rompuë. Si est-ce qu’il n’y a rien de
    plus contraire au dessein que vous avez d’estre Chrestienne. Ceste
    saincfe Loy ne deffend pas moins les desesperez trasports de
    douleur, que les joyes excessiues. Vous avancez vos jours, Olimpe,
    &amp; en le faisant, vous commettez un crime, qui ne merite point de
    remission. Je vous ay dit souvent quoy qu’amoureux passionné de
    vostre beauté, &amp; rival par consequent d’Alexandre, qu’il y a de
    quoy l’esperer vivant, &amp; que vous donniez ordre vous mesme,
    qu’il ne vous regrette pas morte.
    A ces paroles la belle Grecque en nochant la teste avec un
    sourire fort amer, repondit ainsi. Il n’est pas temps de douter, mon
    Euryale. Jusques icy ceste flaterie a eu quelque lieu d’excuse en
    mes pensées : mais d’aujourd’huy seulement il m’est permis
    d’asseurer qu’Alexandre n’est plus ; Et comme il luy en demandait la
    raison. N’agueres, fit-elle, entretenant à l’ordinaire mes
    resueries, j’ay veu l’ombre mesme de mon serviteur, &amp; luy disant
    au long toutes ses avantures, avec les mesmes peurs qu’elle avoit
    euës, jointes à la vivacité de son esprit, qui persuadoit puissament
    toutes choses, elle imprima si avant ceste opinion au pauvre Euryale
    son auditeur, qu’il eust luy mesme des attaintes de
    frayeur ; &amp; n’osant, ny ne pouvant plus contester une chose
    qu’il ne croyoit pas apres avoir veu jetter à la mer les corps de
    tous ses compagnons, il resolut de donner en ces termes un
    acheminement à son dessein,
    Puis donc, 0limpe, que vostre Alexandre n’est plus, que ne vous
    servez vous de la force de voste cœur, pour supporter ceste perte
    avec modération. Est-ce d’aujourd’huy que vous sçauez, qu’il faut
    qu’un grand courage reçoive esgallement les bonnes &amp; les
    mauvaises fortunes ? Ce vous esit, je l’advouë, une chose bien
    sensible d’estre privée d’une personne si chere ; mais quoy ? y
    a-t’il quelque disgrace à laquelle vostre constance doive ceder. Que
    n’essayez vous donc plustost à conformer cet esprit aux loix
    Chrestiennes que vous voulez suyure, &amp; dont vous eustes quelque
    impression en vostre fort bas âge ? Vous avez icy l’Hermite
    Hierosme, à qui vous pouvez faire une declaration de vostre
    vie, &amp; remettre entre ses mains toute vostre conduite : celuy là
    vous deliurera de la peur &amp; de l’ennuy que vpus auez, par ses
    éloquentes persuasions : celuy-là remettra vostre esprit en son
    assiette naturelle. Vous jugez bien à cela que ce n’est pas
    l’interest de ma passion, qui me fait parler, mais le desir de
    vostre repos. Quant à moy j’auoüe que je ne leur puis plus celer mon
    estre ny le vostre ; aussi-bien ont-ils desia des coniedures toutes
    certaines de vostre sexe. Car laissant à part vostre beauté, la
    delicatesse de vostre teint, le parler gresle, &amp; d’autres
    marques in faillibles à ceux qui logent ensembles vous pouvez
    sçavoir que je leur ai moy-même par inadvertance, confirmé tous
    leurs soupçons ; &amp; sur cela il luy conta comment il avoit fait
    mention d’elle en qualité de ce qu’elle estoit, &amp; changé par
    mesgarde l’article ; que depuis il avoit incessamment soupçonné
    leurs soupçons, &amp; fait remarquè de tous les leurs. Ceste
    nouvelle n’estonna pas peu Olympe, qui respondit ainsi. Le me
    resoudroy bien facilement à leur descouvrir la condition de ma vie,
    si là dessus il n’y avoit encor un secret d’importance
    extreme, &amp; puis obligeant Euryale au silence par le jurement ;
    Je commence, adjousta-t’elle, à te faire voir combien tu as de
    pouvoir sur mon esprit ; mais ta discretion &amp; ton amour me sont
    desormais trop connus, pour avoir quelque secret en l’ame qui te
    soit reservé.
    Sçache donc, que Palemon celuy-là mesme, qui nous a tiré du
    Serrail d’Alger, est mon Pere, &amp; le vieillard Hierosme mon
    oncle, &amp; mon nourricier. La narration qu’ils nous firent ces
    jours passez de leurs avantures, m’a esclaircy l’esprit touchant la
    principale des miennes, &amp; m’a donné à cognoistre par certitude,
    ce que l’instinct naturel me faisoit desia presentir. Or de
    t’alleguer icy les raisons qui me le persuadent, c’est ce qui seroit
    trop long à dire. C’est assez que je me souviens clairement de la
    quatre &amp; cinquiesme année de mon enfance, &amp; du bon Caloyer,
    par qui je fus eslevée, quoy que les traits de son visage ne soyent
    pas demeurez dans mon esprit. Le n’a y pas non plus oublié les
    petits cõ-mencemens qu’il me donnoit en la Religion Chrestienne,
    conservant parmy la nourriture Turquesque certain desir de la
    reprendre, &amp; de revoir le bon nourricier de mon corps &amp; de
    mon ame : Cela estant la mesme verité, juge mon amy, si je n’ay pas
    raison de differer autant que je pourray, de me donner à cognoistre
    à eux. En ce honteux desguisement, mon dessein n’est pas si
    contraire à la nature, que je vueille oster à mes parens le plaisir
    de me voir, qui est la juste recompense des fatigues que je leur ay
    fait prendre. Mais je serois bien ayse de differer ceste action,
    pour me presenter à eux en estat plus convenable à mon sexe, &amp;
    au rang de nostre maison. A cela, respondit Euryale, tout éstonné de
    ceste merveilleuse rencontre, il y a un expediant capable de
    satisfaire à vostre desir, &amp; à la prefente necessité que nous
    avons de leur secours ; C’est de vous donner à cognoistre pour
    fille, mais non pour la leur, &amp; gaigner par ceste confession
    l’avanrage de les avoir pour amis. Car de leur penser taire ce
    qu’ils sçavent aussi bien que nous, c’est ne rien averer pour la
    seureté de votre secret, &amp; vous rendre indigne de leur
    confiance. Olympe iugeant c’est avis tres-bon, &amp; le subtil
    Euryale s’estant proposé de trouver son conte en ceste declaration,
    ils resolurent ensemble de la faire, &amp; de ne dilayer que jusques
    au retour des deux freres, qui ne pouvant se souler de la
    conversation l’un de l’autre, estoyent sans cesse aux environs de la
    loge à s’entretenir.
     
    Qui estoit Euryale ?
  
  
    CHAPITRE II.
    A Peine Hierosme &amp; Palemon furent retournez de la marine, où
    ils se promenoyent d’ordinaire, autant pour leur satisfaction, comme
    pour descouvrir s’ils ne verroyent aucun vaisseau moüiller l’ancre
    en la grande Canarie, ou en quelque autre des sept Isles fortunées ;
    qu’Euryale les aborda en ces termes : Seigneurs, encore que ce fust
    la resolution d’olympio de ne se donner à cognoistre pour des
    considerations tres-particulieres que le plus tard qu’il luy seroit
    possible, toutesfois l’extreme necessité que nous avons
    luy &amp; moy de vostre conseil, &amp; l’avanture estrange qui luy
    est aujourd’huy suruenë, luy font jetter en arriere toute
    consideration, &amp; s’abandonner désormais à votre conduite.
    C’estoit une chofe aucunement honteuse, d’avoüer devant deux
    personnes, si rares en vertus, &amp; si avancées en âge, Je
    deguisement d’un sexe, &amp; les voyages loing-tains qu’Amour luy
    fait entreprendre. Sçachez donc, Seigneurs, qu’Olympio, ce beau
    garçon que vous Palemon, tirastes des prisons d’Alger, accompagné
    d’Alexandre &amp; de moy, &amp; à qui vous Hierosme, donnastes la
    guerison &amp; la retraite en vostre desert, cest Olympio, dis- je,
    est une fille Grecque donc l’Hstoire seroit pour le present
    difficile à vous raconter. Il suffit de vous dire que la chaste
    affection qu’Alexandre luy a portée, l’obliga de courre les mesmes
    avantures que luy, &amp; quitter le lieu de sa demeure, pour suivre
    une amant si discret &amp; si passionné. Or ayant la fortune voulu
    que je fusse encore de ses esclaves, &amp; que je devinsse amoureux
    d’elle par l’estime parfaite qu’elle avoit acquise, je me resolu à
    prendre les habits d’une fille, &amp; à me desrober de tous les
    miens, afin de la suyvre en qualité de compagne, esperant qu’en
    ceste fréquentation, je prendrois le temps de l’obliger à moy par
    toutes sortes de soings, &amp; ne quitter le nom de Clorigene, c’est
    ainsi que je me baptisay, que pour luy donner celuy de mon espouse.
    Or ce qui favorisoit extremement mon entreprise, c’estoit la
    jeunesse de mon visage, &amp; la grandeur de ma condition ; car quoy
    que ceste belle dame ne m’ait jamais permis de vous descouvrir
    davantage de ses affaires, que ce que vous en venés d’apprendre, si
    ne fera-t’elle pas marrie que je vous conte la verité des miennes,
    afin que j’essaye à gaigner vostre affection par ma
    sincerité, &amp; avancer ma bonne fortune par vostre moyen, qui n’y
    est pas entierement necessaire, mais toutes. fois beaucoup
    avantageux.
    Je suis donc issu de ces illustres Comnenes qui ont tenu il y a
    long-temps l’Empire de Trebizonde, &amp; plusieurs Estats dans la
    Grèce, fils d’Alexis, Seigneur &amp; neveu du pauvre David,
    depossedé depuis peu par Mahomet. Mon nom est Euryale, mon exercice
    est d’estre amoureux de cette beauté à laquelle je me joignis sous
    le nom emprunté de Clorigene, &amp; l’habit d’une fille compagne de
    Lesbie, c’est le nom de la personne que vous avez admirée sous celuy
    d’Olympio. Ainsi le discret Euryale cacha la naissance de sa
    maistresse, car infailliblement, s’il l’eust appellée du veritable
    nom d’Olympe, l’Hermite Hierosme n’eust pas manqué de la
    recognoistre. Estant, poursuivit-il, arrivé au prés de ma belle
    déesse, &amp; receu d’elle avec une parfaite courtoisie, je
    m’emflammay davantage parlaveuë, que je n’avois fait par la
    reputation, &amp; trouvay toutes les loüanges moindres que son
    mérite. Deslors mon unique but fut de plaire à Lesbie, de l’aymer
    toute seule, &amp; de me conformer à ses volontez, me semblant plus
    glorieuse la condition de la suivre, que l’Empire de mes
    predecesseurs. Et certes, je ne gaignay pas si mal le coeur de ma
    maistresse, qu’elle ne me donnast une grande part à sa
    confidence, &amp; ne cherchast ses plus douces heures avec moy.
    Mais, ô miserable Euryale ! ceste amitié combien t’a-t’elle cousté
    de larmes ! Qu’il eust bien mieux valu n’estre pas si avant dans son
    secret, que d’apprendre de sa bouche la triste nouvelle de tes
    malheurs ! A ces mots il se donna le loisir de soupirer, &amp; tira
    son mouchoir pour essuyer ses paupieres, pendant qu’Olympe baissoit
    les yeux de honte d’estre declarée fille, &amp; d’avoir esté le
    sujet de tant d’amoureuses avantures.
    Comme Lesbie, poursuivit-il se jugea trop asseurée de ma
    fidelité, pour avoir peur que je luy rendisse à l’avenir de mauvais
    offices, elle s’ovurit à moy sur l’affection d’Alexandre, &amp; me
    declara comment elle estoit resoluë de le suivre, &amp; n’avoir
    jamais d’autre espoux que luy, tant qu’il seroit au monde. Je luy
    laisse a vous dire dans quelque temps, le mérité &amp; l’exctraction
    de ce Prince, ce qu’il avoit fait pour elle, &amp; les obligations
    qu’elle avoit de le cherir sur toutes choses. Cela fiera mieux un
    jour en sa belle bouche qu’en la mienne, Le vous diray seulement
    icy, que ceste nouvelle ne me fut pas moins sensible qu’un coup
    mortel, &amp; coupa d’abord l’esperance à tous mes desirs. Je la
    voulus divertir de ceste fuïte, joüant le rolle d’une loyalle
    domestique, plus obligée de luy conseiller son bien, que d’adherer à
    ses plaisirs. Je luy representay sa condition, &amp; sa vertu, le
    hazard où son estime alloit estre abandon née, &amp; tout cela par
    une jalousie interessée aussi tost que par raison. Mais tout ce que
    j’alleguay à l’encontre de son dessein, fut inutile. De choquer plus
    long-temps son caprice c’estoit estre son ennemy. Me voyla donc
    outré d’une mortelle douleur, espoinçonné de
    jalousie, &amp; toutesfois resolu à la suivre en ses avantures,
    voire mesme à servir son Alexandre. Car je ne jugeois pas qu’aimant
    Lesbie par dessus toutes choses, j’eusse bonne grace de hair ce
    qu’elle aymoit avec passion ; joint qu’Alexadre estoit de sa
    personne merveilleusement aimable, bien fait de corps excellent en
    esprit, ayant les moeurs agreables, &amp; la valeur au dernier point
    où les hommes peuvent atteindre. Depuis ce temps-là, vous pouvez
    aprendre de Lesbie mefme, si je manquay jamais d’amour ou de
    respect, si non seulement elle, mais aussi Alexandre, n’a reçeu de
    moy toute sorte de marques de submission. Je les ay conseillées
    tousjours contre mon interest, &amp; seruies contre moy – même. j’a
    y mis en arriere mon repos pour procurer le leur, enfin on a bien
    veu des amans desguisez faire une maistresse sans profit, mais de
    voir un Prince de la maison des Comnenes, qui ne doit rien en
    grandeur aux Souverains de la terre, si obstiné confident de sa
    ruïne, si discret adorateur de sa dame, si cher amy de son rival, ce
    sont choses que la mémoire du passé, ou ne connut jamais, ou ne
    connut que par feinte. Or après une suite prodigieuse d’accidens,
    que ma belle maistresse vous contera quelque jour de meilleure
    grace, nous vinimes à estre tirez du serrail d’Alger par le vertueux
    Palemon, &amp; nous succeda depuis de relascher en la coste de
    Tarudant, où les coureurs Mulates nous attaquèrent si rudement,
    qu’aprés une resistance opiniastre, nous perdismes la plus grande
    part de nos gens. Lesbie demeura blessée, &amp; ie la remportay
    moy-mesme dans le vaisseau, où nous fusmes bien-tost suyuis des
    reliques des nostres, parmy lesquels Alexandre vint à
    manquer, &amp; avec luy tous nos contentemens. Estant donc pressez
    de nous remettre à la voyle par une mer si contraire, nous vinsmes
    faire bris à vostre rivage, &amp; vous avez veu depuis ce qui s’y
    est saict jusques aujourd’huy, que Lesbie a receu, comme elle dit
    des advertissemens irreprochables de la mort d’Alexandre ; Et
    là-dessus il conta mot à mot coment la figure du mesme Alexandre,
    mais plus obscure &amp; plus noire, luy avoit apparu pres de la
    fontaine, dont elle estoit revenue fort triste, ne faisant de doute
    de sa mort, aprés l’effroyable veuë de ce spectacle.
    Tout le recit d’Euryale sembla merveilleux aux deux freres,
    l’aisné desquels pour r’asseurer la la pauvre fille espouvantée,
    print a parolle à peu prés de ceste forte.
     
    Raisons de l’Hermite, sut la veuë
    du fantosme ; Ruze d’Euryale.
  
  
    CHAPITRE III.
    LE bon Hierosime prit la parolle à dessein de consoler Olympio,
    que nous appellerons Lesbie, jusques à ce que son pere &amp; son
    oncle la recognoissent par son veritable nom. Ma fille, dit-il, avec
    un accent amiable, il faut suporter en patience un accident sans
    remede, &amp; le prendre comme de la main de Dieu. C’a esté, je
    l’advoüe, la plus chere chose que vous eussiez en la terre qu’il
    vous a ostée : mais vous en devez avoir une plus chere au Ciel, qui
    est Dieu mesme. Là vous trouverez un amy qui ne meurt jamais, un
    Pere qui vous est tousjours present, &amp; un Roy qui vous donnera
    toutes choses, voire mesme chez qui vous retrouverez quelque jour
    Alexadre. Il n’est pas question de s’abandonner aux regrets pour une
    ame plus heureuse que la vostre : ce dueil excessif seroit bon aux
    Payens, qui n’avoient pas un Dieu consolateur comme nous : pensez
    seulement à vivre, tant qu’il ordonnera que vous le faciez, à
    deferer quelque chose à l’avis des personnes dont il vous accompagne
    en ceste necessité : car Lefbie, il a ordonné par sa providence, que
    vous ne receussiez ceste nouvelle qu’avecque nous, à fin que nous
    fortifiassions vostre esprit par nos Chrestiennes persuasions.
    Pour ce qui est de la figure mes me d’Alexandre que vous avez
    veuë, je douterois, ma fille, que ce fust une réelle
    apparition, &amp; la raporterois plustost à l’effect de vostre
    fantaisie, qu’à la verité de la chose. Car l’ayant extremement
    occupée de vostre amant, je ne doute point que la solitude &amp; la
    peur ne l’ayent peu mouvoir en façon, que l’objet mesme qu’elle
    porte luy semblast exterieur, &amp; que se presentant à elle une
    image si vive, elle l’ait prise pour une vérité. Ce n’est pas que la
    chose ne puisse estre réelle aussi, que les ames delivrées des liens
    du corps, ne visitent quelque fois ceux avec qui le parantage ou
    l’amitié les avoit assemblées, gardant, comme ie pense dans le Ciel,
    le souvenir de leurs honnestes inclinations. Or celle que vous a
    portée Alexandre, ayant esté pure &amp; impollue, j’en jugerois le
    souvenir compatible avec la felicité du Ciel. Mais, ma fille, faites
    mieux, il se faut esclaircir de ceste doute avec un courage
    extraordinaire. Vous avez couru tant de perils inconnus à votre
    sexe, que vous pouvez bien encore vous preparer à ceste avanture.
    Retournez y toute seule dans quelque temps avec une entiere
    confiance en Dieu, &amp; l’esprit libre de toute peur, sans estre
    abandonnée aux ordinaires pensées que vous avez pour Alexandre. Si
    vous le revoyez encore, il en faudra attri buer l’effect à une cause
    extraordinaire, &amp; vous approcher courageusement de luy, pour
    sçavoir le subject de son apparition, n’estant pas ordinaire que
    telles ombres reviennent sans quelque mystere inconnu. Que si rien
    ne se presente à vous, tenez pour certain que c’est là un effect de
    vostre imagination.
    Ce fut l’aduis du bon Caloyer, qui portoit une extreme affection
    à la feinte Lesbie, &amp; prenoit part à toutes ses infortunes. Elle
    consentit, sans resistance, à ceste opinon, &amp; se resolut d’y
    aller à un jour delà, quand elle auroit l’esprit mieux diverty, de
    peur que son emotion n’estat pas remise, elle revit encore
    fantastiquement ce qu’elle pouvoit n’avoir que fantastiquement veu ;
    ou, que si c’estoit un véritable spectre, elle n’eust pas assez de
    resolution pour l’aborder.
    Cependant, le gentil Euryale commençoit à esperer, qu’ayant sa
    Dame apris la vraye mort d’Alexandre, elle estoit hors de la chose
    du monde qu’il avoit le plus appréhendée, &amp; remercia Dieu
    d’avoir permis que Hieros-l’assistait en ceste mortelle angoisse ;
    ne pouvant s’imaginer au reste, quelle eust resisté sans luy à ceste
    douleur, &amp; qu’elle se fut empeschée de le suivre en sa fin,
    comme elle avoit fait en ses fortunes. Puis raisonnant sélon le
    cours ordinaire des choses, il jugea que non seulement elle
    supporteroit son malheur, mais encore qu’elle se disposeroit au
    mariage, pour recognoistre son incroyable fidelité ; se determinant,
    quoy qu’il en fut, de tenter le hazard, &amp; faire un effort pour
    la posseder. A ceste occasion il creut qu’il estoit necessaire de
    joindre la finesse à la juste cause, &amp; qu’ayant à faire à une
    malade opiniastre, il la falloit resoudre à son bien par artifice.
    Le premier qu’il se proposa, ce fut de mettre l’amour paternelle de
    son costé ; &amp; descouvrant à Hierosme &amp; à Palemon, qu’elle
    estoit la fille de l’un, &amp; la niepce, &amp; la nourriture de
    l’autre, implorer leur bonté, qu’ils voulussent donner leur fille à
    un homme tel que luy, de race Royale, puisfant en biens, jeune au
    possible, le plus passionné du monde, &amp; qui avoit fait pour son
    amour des choses inconnues en nostre âge. Toutesfois, se
    representant le fidelle Euryale, que par ceste action où il se
    voulut tesmoigner parfait amant, il se rendoit luy-même indigne d’en
    posseder le nom ; que ce seroit desobeïr aux volontez
    d’Olympe, &amp; en le faisant, oster le merite à toutes ses actions
    passées, il rejetta ceste invention bien au loing, &amp; se resolut
    à une plaisante ruse, Ce fut que l’apparition d’Alexandre ayant à
    son avis fort espouvanté son Olympe, il luy sembla que s’il pouvoit
    faire qu’elle receut le conseil comme de la part mesme du mort, elle
    s’y resoudroit asseurement, n’estant pas possible qu’elle y peut
    desobeïr, tant pour satisfaire en tout à ce qu’elle luy devoit,
    comme pour y estre portée d’une extreme crainte. Or de trouver une
    invention que cela fut, il ne le jugea point possible par la vive
    voix : car de former un fantosme artificiel, &amp; y estre dedans,
    outre qu’il eut fait courre fortune de la vie à son Olympe, c’est
    qu’il estoit impossible de trouver en ce defert des matieres propres
    à ceste fabrique. Il se resolut donc à une plus douce façon de
    reveler, qui fut d’aller en toute diligence pendant qu’elle seroit
    endormie, au lieu où elle dit avoir veu l’aparition, &amp; d’escrire
    ces parolles sur l’escorce d’une palme.
    Ne consomme plus ton âge en vains
    regrets, pour une personne qui n’est point en estat d’ estre desirée
    ny plainte, mais vis une vie plus contente ; &amp; ne vueille payer
    d’ingratitude ceux qui t’ont fidellement assistée ; concluant
    qu’Olympe ne rencontrant que cela, ensuite de la vision precedente,
    jugeroit infailliblement que c’estoit là le but pour lequel elle luy
    estoit envoyée, &amp; en observeroit dés-aussi-tost le contenu. Car
    il avoit quant à luy une certaine opinion, conceuë par les solides
    raisons de Hierosme, que c’estoit une chose vrayement fantastique,
    causée par la force de l’imagination. S’arrestant doncques sur cét
    advis, il delibera dés le lendemain de l’executer ; &amp; sur cela
    il s’endormit, comme tous les autres, mais non pas si profondement
    qu’eux.
     
    La figure d’Alexandre apparoist à
    Euryale, puis derechef à Olympe mesme. Effet d’une ruze.
  
  
    CHAP. IV.
    EVryale, à qui ses amoureuses pensées ne donnoyent point de
    repos, partit au poinct du jour, avec un poinçon à la main, laissant
    tous les autres endormis, mais particulierement Olympe, que sa
    douleur tenoit presque toujours assoupie. Dés qu’il fut arrivé à la
    fontaine, il se hasta d’escrire sur l’escorce d’une palme ces
    propres termes, en lettre extrêmement lisible.
    Ne consomme ton âge en vains
    regrets, pour une personne qui n’est pas en estat d’estre desirée ny
    plainte ; mais vis une vie plus contente, &amp; ne vueille payer
    dingratitude ceux lui t’ont fidellement assistée. A peyne
    avoit-il achevé ceste besongne, qu’il hastoit au possible, de peur
    d’être trouvé à dire par Olympe, &amp; de luy causer des soupçons de
    son artifice, lors que se tournant à costé, il vit paroistre la
    mesme figure d’Alexandre, tirant fort sur une couleur brune, a demie
    nuë, &amp; bref, toute telle qu’Olympe l’avoit represensée, De dire
    l’excez de sa peur, c’est une chose hors de mon possible : seulement
    m’est-il permis de la juger par celle que chacun auroit luy-mesme en
    pareille avanture. Tout ce qu’il pût faire sur le champ, ce fut de
    fuir au grand pas devers la cabane, où il arriva plus hors
    d’haleine, que s’il eust couru demy journée. Or de bonne fortune
    pour luy les autres n’étant pas encore esueillez, ils le furent par
    le bruit de son arrivée, &amp; luy demanderent la cause de ce
    transport inopiné. Luy, qui n’estoit si esperdu de frayeur, qu’il
    eut le jugement troublé, ne leur dit de ceste avanture que ce qui ne
    luy pouvoit nuire, racontant que l’ombre d’Alexandre s’estoit
    presentée à luy hors la porte mesme de l’hermitage. Cecy sembla fort
    considerable aux bons freres, qui se confirmerent en l’opinion, que
    Lesbie devoit sortir, &amp; esprouver la fin d’une avanture si
    estrange. Ce qu’elle fist le lendemain, avec un merveilleux
    estonnement de voir, &amp; de lire sur le palmier les mesmes paroles
    qu’Euryale y avoit escrites. Alors comme elle s’en voulut revenir,
    croyant sçavoir la cause de l’apparition, elle veid encore le mesme
    Alexandre, lequel considerant avec attention, sans estre deceuë
    d’une profonde resuerie, ou des vapeurs de la ratte, elle le
    remarqua par les mesmes lineamens de son visage, qui ne luy parût en
    rien changé, excepté qu’il avoit vne couleur fort
    sombre, &amp; tirant, ce luy sembloit, à la noirceur. La belle Dame
    demeurant ferme en la resolution qu’elle avoit faite, &amp; asseurée
    par son amour, s’avança près de luy plus hardiment qu’il n’estoit
    possible aux autres de son sexe ; Et comme elle en estoit fort
    proche, il luy sembla que la figure luy tourna le dos, en luy criant
    du mesme son d’Alexandre : Arreste, Olympe, &amp; s’enfuit entre des
    arbres, où elle, qui commençoit fort à s’espouventer, la perdit
    soudainement de veuë. Alors, revenant toute confuse à la palme
    gravée, elle y relout les mesmes parolles, qui sont cy-dessus
    écrites, qu’elle retint avec beaucoup d’admiration.
    Dés qu’elle fut rentrée en la Cabane, elle conta sincerement, en
    la presence de Hierosme, &amp; de Palemon, tout ce qu’elle avoit
    veu, &amp; demanda là dessus com ment cela se devoit interpreter ?
    Ceux-cy, qu’Euryale avoit disposé depuis quelques jours à luy donner
    un conseil en sa faueur, ne jugeant rien de plus équita ble au
    monde, que sa demande, dont il avoit si bien merité
    l’accomplissement, se resolurent d’autant plus volontiers à l’y
    servir, qu’ils jugerent la chose avantageuse à tous les
    deux, &amp; tindrent pour bien-heureuse celle qu’ils appelloient
    Lesbie, si elle épousoit un Amant de ceste naissance, &amp; de ceste
    fidelité. Celuy qui prit la parole en cela, fut Palemon, soit qu’il
    creut les affaires des mariages mieux seantes en sa bouche qu’en
    celle du Caloyer Hierosme, soit qu’il fust poussé à cela par le
    secret instinct de sa nature. Lesbie, dit-il, estes-vous resoluë à
    choquer la volon té de Dieu ? qu’attendez-vous de plus exprès de la
    part, afin qu’il vous signifie ce que vous devez faire ? Combien
    durement luy obeïriez-vous, s’il exigeoit de vous des choses
    malaisées ou de celles qui ont une apparence injuste, comme le
    sacrifice d’Abraham, puisque vous rapportez de la difficulté en une
    affaire que vous luy deviez avoir demandée ? Y a-t’il tant de peine
    à épouser Euryale ? Est-il si disproportioné en merite ou en
    condition au desunct, que vous trouuiez l’affaire hors d’apparence ?
    J’auvois, me direz-vous, donné ma parole à Alexandre seul. Et bien,
    Alexandre vous la rend aujourd’huy. Mais je n’ay pas assez d’amour
    pour Euryale : Et bien, Lesbie, moins vous aurez d’amour, plus votre
    obeïssance aura de merite. Ne voyez-vous pas le prodigieux office
    qu’il vous a rendu, luy fervant pour l’amour de vous de confident en
    sa propre perte ? &amp; luy faisant auprès de vous des services de
    frere, &amp; non de riual ? Devez-vous trouver étrange si cette
    belle ame, qui jouyt de contentemens meilleurs que vostre possession
    mesme, luy rend en échange ce bien-faict de vous parler pour
    luy, &amp; donner ordre que vostre jeunesse ne perisse, sans avoir
    mis au monde des Comnenes dignes defenseurs de la foy ? Enfin,
    Lesbie, c’est Dieu qui vous le commande absolument, voyez si c’est
    une chose raisonnable de luy desobeyr. Quant à moy, je ne vous le
    conseille pas, &amp; vous exhorte à ce mariage, avec autant
    d’affection que si j’estois vostre propre pere.
    Telles furent les remonstrances de Pàlemon, lesquelles il
    continua plusieurs jours pour émouvoir la triste Olympe, qu’il ne
    connoissoit alors que sous le nom de Lesbie. La vray-semblance
    qu’elle trouvoit en ses discours émeut un estrange combat en son
    esprit, ne scachant d’un costé s’imaginer que l’ame d’Alexandre luy
    pût conseiller les Nopces d’Euryale, aprés avoir eu des passions si
    singulieres pour elle ; de l’autre ne se pouvant resoudre à desobeyr
    à une vision si miraculeuse, ny à choquer le conseil du vertueux
    Paleologue, qu’elle sçavoit estre son veritable pere. Apres avoir
    balancé long-temps ces deux opinions, elle conclud finalement à se
    marier, autant de peur d’encourir les terribles vengeancres du Ciel,
    qu’elle se figuroit devoir suivre immédiatement son refus, comme à
    dessein de complaire à ses bons parens, pour la consolation desquels
    elle sembloit estre échappée de tant d’avantures. D’ailleurs, en se
    figurant l’incroyable fidélité d’Euryale, sa raison le confessoit
    digne de tou tes choses, quoyque son incli nation tint à supplice le
    plus vo luptueux mariage du monde.
     
    Les Nopces
    d’Euryale, &amp; d’olympe.
  
  
    CHAPITRE V.
    QVand la belle Grecque eut donné son consentement à la
    Nopce, &amp; qu’apres des resistances nompareilles, elle eut arraché
    de son coeur un oüy, accompagne de mille sanglots interrompus, ce
    fut à tous les trois de la resiouyr en sa tristesse, &amp; de
    confirmer ion dessein avec les raisons les plus convictives qu’ils
    pouvoient s’imaginer ; mais principalement le gentil Euryale, qui
    avoit gaigné sa cause, moitié par tricherie, &amp; moitié de bonne
    guerre.
    Il presse incessamment l’effect de leur resolution, &amp; ne
    donne point de trefue à la feinte Lesbie, depeur que la fortune
    suscite quelque obstacle à son bien. Le jour enfin arrivé où ces
    deux Amans furent épousez par le Caloyer Hierosme, &amp; conduits en
    la couche Nuptiale par Palemon, qui ne sçavoient pas tous deux
    combien Olympe les touchoit de près, &amp; qui, s’ils l’eussent
    connuë, auroient usé de tout leur pouvoir pour haster
    l’accomplis-Sement de la Nopce, &amp; au lieu des termes de
    conseil &amp; de priere, auroient allégué celuy de commandement. La.
    contenance des deux fut bien diverse, quand ils vindrent à poinct de
    jouissance : car Euryale ressentoit des transports de joye
    indicibles, trouvoit le ciel &amp; la terre trop petits pour les
    contenir : son esprit n’avoit rien de modeste, son humeur rien
    d’arresté. Il estois yure d’amour &amp; de plaisir tout.
    ensemble, &amp; engloutissoit avec les yeux son Olympe, sans
    destourner la veuë de ce desirable object. Elle avoit au contraire
    bien de la peine à cacher sa melancholie, s’efforçant de tout son
    possible à faire bon visage, de peur de n’obliger Euryale qu’à demy.
    Mais son ame demeuroit accablée de dueil, regrettant encore
    Alexandre, &amp; protestant à sa chere memoire, qu’elle n’executoit
    ce Mariage que pour luy obeïr. Il conclurent donc entr’eux ceste
    alliance dans la propre Cabane de l’Hermite, où il avoit fait un
    retranchement pour eux, jonché par hazard de fueilles de
    Ciprés &amp; de Palmes, dont les unes furent bien pour Euryale des
    marques de victoire, mais les autres luy furent aussi des presages
    du tombeau.
    D escrire au relte les plaisirs qu’il ressentit en ceste
    possession, c’est à quoy je ne m’arresteray point. Le le laisse à
    dire à ces Amans qui conquierent tout ce qu’ils
    attaquent, &amp; sçavent predire à poinct nommé l’heure &amp; le
    lieu de leur jouyflance. Il me suffit de juger de ses delices par
    son amour, &amp; d’asseurer qu’il n’y a point de contentement au
    monde, avec qui il eust changé la sienne, encore qu’il trouvast à
    dire quelque chose en la tiedeur de son épouse, qui luy devint de
    jour en jour plus affectionnée, &amp; sentit émousser en son ame les
    vifs ressouvenirs d’Alexandre, par les presentes caresses d’Euryale,
    quoy qu’elle eust creu dès le commencement, toutes choses plùstost
    que s’imaginer qu’il y eust au monde de la volupté pour
    elle, &amp; qu’elle fust allée au mariage comme une Victime
    sacrifiée à la volonté du Ciel. Plusieurs jours s’écoulerent en ces
    mutuelles delices, au bout desquelles la belle Grecque ne vivoit
    plus gueres sans Euryale ; non qu’elle eust perdu la memoi re du
    premier Amant, mais elle l’avoit desormais plus tranquille,
    &amp; trouvoit en son époux un agreable consolateur, cependant que
    Hierosme &amp; Palemon prenoient incessament garde aux environs de
    l’Isle s’il n’arriveroit point de vaisseau qui les remenast en
    Europe avec leurs chers ensans ; car ainsi appelloient-ils les
    nouveaux mariez, ne croyans pas parler si veritablement qu’ils
    faisoient.
    A quelque temps de là, ils sceurent par certains habitans de
    l’Isle, dont le venerable Caloyer avoit aucunement apris le langage,
    qu’il y avoit un navire ancré à quelque six mille de là, depuis plus
    de trois semaines, ou un mois ; chose qui resiouit extremement les
    deux bons Palcologues, &amp; les estonna tout ensemble, dequoy ils
    en avoient si tard oui la nouvelle. Ils se firent conduire où
    c’estoit, &amp; trouverent des Marchands Venitiens, qui estoient
    venus en Canarie charger de dattes, de Cocos, &amp; plusieurs autres
    singularitez de l’Isle. Ie ne puis exprimer combien ils eurent
    d’alegresse, voyant que c’estoient des Chrestiens, &amp; mesme des
    sujets de la Republique. Ils firent donc marché avec le Maistre du
    vaisseau, qui leur promit de les laisser en Corsu, où à Ragose,
    sélon qu’ils iugeroient plus à propos, avec deux de leurs enfans ;
    mais ce fut sous une con dition qu’ils demanderent ce passage, qui
    fut de n’estre veus de personne à l’embarquer : car ainsi le
    requeroit la seureté de nos Amans, pour les raisons que nous
    deduirons cy apres. Or afin de ne mettre le Marchand en aucun
    soupçon ; ils feignirent que l’un &amp; l’autre de leurs enfans
    avoient extrêmement esté malades, &amp; que pour le changement de
    leur visage, ils ne desiroient estre veus d’aucun, &amp; pour leur
    santé particulière, ils ne pouvoient prendre l’air que peu à peu.
    Ils revindrent tous quatre à l’heure du depart, &amp; s’embarquerent
    le soir à la faveur des tenebres, laissant le bon Caloyer beaucoup
    de regret aux habitans de ceste Isle, que les Portugais &amp; les
    Venitiens avoient presque toute convertie à la Foy de
    IESVS-CHRIST, &amp; recevant un fort bon accueil des Matelots, qui
    sçavoient pour la pluspart de réputation, la saincte vie de
    l’Hermite Canarien.
     
    Depart des nouveaux
    Mariez &amp; des deux bons Paleologues. Estrange avanture
    d’olympe.
  
  
    CHAPITRE. VI.
    LE climat des Canaries est sous une telle temper attire, qu’à
    grande peine y void on des bourrasques aussi furieuses qu’aux autres
    endroits de la terre, mais il y regne au contraire un zephire
    perperuel, qui leur acquiert le nom d’Isles fortunées. Le vaisseau
    qui portoit nos fugitifs, en fut si heureusement aidé, que de là à
    l’emboucheure du destroir, il n’eust ny tourmente ny bonace,
    employant toutes les heures du jour &amp; de la nuict à faire
    chemin, &amp; jouyssant d’une belle mer &amp; d’un vent frais. Là
    comme le reste des voyageurs s’esbatoit sùr le tillac. les seuls
    nouueaux espousez demeuroient au fonds du nauire, sous pretexte du
    mal de la mer, n’osans prendre l’air avecque les autres, de peur
    d’estre recognus dc-quelqu’un. Tantost ils s’entretenoient ensemble
    de propos amoureux, tantost ils discouraient avec les deux
    Paleologues conducteurs fidelles de leurs avantures. Le reste du
    temps ils le donnoient au repos, &amp; à leurs particulieres
    resueries, quand il arriva à Olympe une estrange nouveauté dès le
    lendemain de l’embarquement. Ce fut au soir que les trois autres
    estans endormis, elle à qui les choses passées erroient incessamment
    dans l’efprit, ne pût clorre les yeux comme elle eust
    voulu, &amp; se tournant avec inquietude, tantost d’un costé,
    tantost de l’autre, elle ouyt une voix à travers la jointure d’une
    cloison, par qui leur chambre estoit divisée d’une autre. La
    curiosité, qui est commune à tout le monde, mais trespuissante sur
    l’esprit de la femme, luy fit approcher tout bellement l’oreille de
    la part où se faisoit le son, afin de n’en perdre pas une syllabe.
    Ce qu’elle executa si adroitement, que sans donner soupçon à ceux
    qui discouroient, elle ouyt tres – distinctement ces paroles. Mais
    comment se pourroit il faire que vous sceussiez la fortune d’une
    personne dont ses parens mefme font ignorans, &amp; que vous eussiez
    particulièrement veu celle, qui n’a paru dans la Grece ny ailleurs
    qu’en guise d’un esclair se desrobant d’emmy les peuples dés
    aussi-tost qu’elle y estoit cognuë ? A cela respondit l’autre qui
    formoit le dialogue : Je sçay tant de nouvelles de ce costé, que
    personne ne vous en peut donner de plus tristes, ny de plus
    certaines. Et pleust à Dieu que je ne fusse pas si docte en
    l’histoire de sa vie, pour n’estre pas obligé à vous dire qu’elle
    n’est plus, &amp; que toutes les perfections du monde ont pris fin
    avec Olympe la belle Grecque.
    Je ne puis, repliqua le premier, croire si facilement ce que vous
    dites, sans avoir des preuues plus conuictiues : car je sçay de
    bonne part qu’elle est eschappée de si grands périls, que l’un d’eux
    suffit à faire conclure qu’elle est morte, à ceux qui ne sçauroient
    qu’une partie de ses avantures : mais comme j’en ay ouy raconter
    quelques succez en divers endroits de la terre, je la tiens
    d’extremement forte vie, voire mesme conseruée d’enhaut avec un soin
    tres-particulier. Cela, adjousta l’autre, a eu tant d’apparance un
    temps fût, que j’eusse tenu pour extrauagant celuy qui eust raisonné
    d’autre sortes Mais soit que vous ayez interest en elle, soit que
    vous n’en ayez point, souffrez que je vous desabuze de vostre
    erreur, &amp; que je vous die encore une fois, qu’Olimpe Paleologue
    n’est plus : Ces propres yeux qui l’ont veüe maintesfois vivante,
    sont eux mesmes qui l’ont veuë morte. Mais afin que vous n’apreniez
    rien avec confusion ny incertitude, il est à propos que je commence
    le recit de sa vie, depuis le lieu où je l’ay premièrement veüe,
    jusques à la fin, cela pour le moins servira de reconfort à nostre
    ennuy, de prolonger autant que nous pourrons le souvenir d’une
    creature si rare.
    A ces mots il sembla à Olympe que tous les deux ensemble
    jettoient de grands souspirs, &amp; regrettoient amerement sa perte,
    dont elle ne receut pas peu d’estonnement : car de voir qu’il y eust
    dans le fond d’un navire où elle se croyoit incognuë, deux personnes
    qui prinssent tant de soin de ses fortunes, &amp; qu’encore l’une
    d’elles asseurast avec tant de certiude, l’avoir veuë
    vivante &amp; morte, cela luy sembloit une illusion magique,
    plustost qu’une verité, ne se souvenant pas d’avoir eu gueres
    d’accez avec personne, si ce n’estoit avec le defunct
    Alexandre &amp; les trois compagnons de son voyage. En ce
    merveilleux trouble d’esprit, se ressouvenant de l’apparition
    qu’elle avoit euë à la fontaine, elle eust enuie d’imputer cela aux
    fantaisies des esprits qui se joüoient d’elle si visiblement, luy
    donnant à voir de ouyr des choses incroyables. Toutesfois
    cognoissant en ce discours qu’elle avoit ouy, une merveilleuse
    solidité, la belle Dame se resolut, quoy qui en arrivast, d’escouter
    patiemment tout ce qu’ils diroient, s’efforçant au reste de remettre
    en sa memoire la voix qu’elle avoit cognuë : Mais il luy fut tout à
    fait impossible, parce qu’ils devisoient si bas que le son tenoit
    plustost du murmure que d’une voix ordinaire, &amp; que d’ailleurs
    elle n’arrivoit à elle qu’à travers la desiointure d’un aix. Elle
    oüisft donc que le mesme qui s’estoit engagé à conter son histoire,
    commença à peu prés en ceste sorte.
    La première cognoissance que j’eus des advantures d’Olympe fut
    environ il y a trois ans, lors qu’elle en pouvoit bien conter treize
    ou quatorze, &amp; que sa beauté pour lors naissante, commençoit à
    effacer toutes les autres beautez du monde. Sur ces premiers mots il
    fut interrompu de l’autre qui luy dit : Puisque vous n’avez veu
    Olympe qu’en cet âge, il faut que je commence l’ordre de la vie :
    car il est arrivé des choses si rares avant ce temps-là, que vous
    pourrez confesser que vous en ignorez le plus beau. Aïnsi vous
    racontant ce qui est depuis sa naissance jusqu’à treize ou quatorze
    ans, j’apprendray de vous le demeurant de son Histoire, &amp; tous
    deux ensemble nous serons capables de la perpetuer en ses actions,
    au moins selon qu’il est permis aux hommes d’estre immortalisez. Au
    reste, vous ne devez pas douter que je ne discoure pertinemment de
    ses premieres années : car la suite de mes paroles vous apprendra
    quel interest le dois prendre en elle, &amp; combien justement je la
    regrette. Cela etant concerté entre eux, ils se mirent tous deux en
    estat ; l’un d’ouyr, &amp; l’autre de parler long-temps,
    rafermissant leurs postures, &amp; reprenant leur haleine : ce que
    faisoit de son costé Olympe, ravie de ceste merueille, &amp; puis
    elle ouyst que le dernier qui avoit parlé recommença de ceste
    sorte.
     
    Histoire de la belle Grecque
    olympe, depuis sa naissance iusqu’à l’âge de quatorze ans.
  
  
    CHAP. VII.
    LA belle Olimpe, que nous plaignons aujourd’huy si justement, est
    yssuë d’un cadet des Paleologues, nommé Baptiste, &amp; petite fille
    de David, Seigneur de Lora en Negrepont. Or quoy que sa maison soit
    la plus illustre de la Grece, &amp; qu’elle ait produit des
    Empereurs de Constantinople, &amp; des Princes de la Morée, si est
    ce qu’elle &amp; ses plus proches parens son nez sujet de la
    Republique de Venise, qui depuis quelque temps a Seigneurie en
    l’Isle d’Eubée, Vous ne fçaurez point de moy toutes les actions des
    siens. L’histoire en est trop hautement templie, &amp; d’ailleurs
    leur merite est si considerable, qu’il n’est bien seant à qui que ce
    soit de l’ignorer. Seulement vous diray-je quelque chose de Baptiste
    son pere, qui estant le plus jeune des deux freres, partit à
    l’imitation de son aisné, de la maison paternelle, &amp; comme
    Hierosme, tel estoit le nom du plus aagé, avoit fait ses premieres
    a. mes sous le grand Huniade, celui-cy meu d’un pareil desir de
    gloire commença de mesme son aprentissage sous le grand Castriot,
    appelle Scanderbeg, où il reussit aussi honorablement, qu’il estoit
    bien seant à un homme de son nom. De là à quelques années il se
    loignit au siege de Scutari à Lauredan, le Vénitien, qui peu de
    temps, apres cherissant l’amitié d’un tel homme, l’obligea par des
    charges à ne le point abandonner ; à quoy il se resolut tres
    volontiers, pour la grande inclination qu’il avoit à aimer ce grand
    homme, &amp; pour le peu de moyens qui estoient restez aux
    Paleologues, d’avoir des charges relevées. Car ceux de
    Constantinople estoient tous morts par le commandement de Mahomet,
    avec l’Empereur Constantin : ceux du Peloponese estoient extrêmement
    oppressez de ce Tyran. Et Thomas mesme avec Demetire son frere
    souffroient une espece de servitude : Les autres, quoy que vrays
    Princes, n’avoient jamais esté puissans en biens de fortune. Apres
    doncque Baptiste, &amp; Lauredan eurent fait plusieurs courses
    ensemble, ils vindrent à Lemnos, sur le poinct que le Bassa de la
    mer venoit d’estre repoussé de Cocceine, ville capitale de l’Isles
    Là ils apprindrent comment elle avoit esté conservée par la
    vaillance d’une fille du lieu, nommée Marulle. Celle – cy, à qui la
    nature avoit donné tous les avantages qu’elle peut departir, estoit
    auarement partagée de la fortune, ce qui fit que le General
    Vénitien, pour recompenser le seruice incroyable qu’elle avoit rendu
    à sa patrie, luy assigna sa dot aux despens du Senat, &amp; luy
    donna pouvoir de prendre à mary quiconque elle voudrait en toute
    l’armée, affermant que s’il estoit en estat de J’espouser, il ne luy
    seroit point refusé.
    Pour abreger donc, à quelque jours de là, comme elle eust
    frequenté le jeune Paleologue, ilss’eprindrent en mesme temps d’un
    amour mutuelle, &amp; s’en donnerent sirost des preuves, qu’avant le
    départ de Lauredan, elle le luy demanda à mary, jurant avec une
    passion extreme qu’elle n’en espouseroit jamais d’autre. A quoy
    m’arresteray-je davantage ? ils se marierent dans quelques jours
    solemnellement, ayant Lauredan triplé la dot de Marulle, en faveur
    de son amy. Or à quelque temps de là, comme ils s’en alloient
    ensemble au Royaume de Chipre, prendre possession d’un gouvernement
    que sa Republique donna à Baptiste pat l’entremise du General, ils
    furent pris à la mer par le fameux Sangiac de Smyrne, qui n’ayant
    entrepris ce voyage, que pour Marulle, separa artificieusement le
    mary d’avec la femme, &amp; l’emmena à Smyrne, desiointe avec
    violence de sa chere moitié. Ce qui les faschoit encore plus tous
    deux c’estoit la grossesse de Marulle, qui avoit plus de peur de
    faire un Ianissaire que d estre captive. De poursuivre au reste les
    accidens de Paleologue, cela est hors de ma cognoissance : car je
    n’ai rien appris d’assuré de ce qu’il fit après ceste cruelle
    separation. On a bien fait courre des bruits qu’il estoit en mer,
    pour vanger la prison de Marule, &amp; que son dessein a tousjours
    esté de la racheter, ou de la re conquérir ; mais il n’est venu
    aucune de ses nouvelles avec certi tude là où i’estois, seulement
    soupçonnoit- on en toutes les costes de l’Archipelague que le fa
    meux Coursaire Palemon, qui a tant fait de prises sur les Turcs, n’
    estoit autre que le bon Baptiste Paleologue, qui changeant de
    vie &amp; de nom, avoit sacrifié des Turcs par milliers à la ven
    geance de sa Marulle. Mais quat à elle, je puis dire avec afleurance
    les accidens de sa vie jusques à aujourd’huy. Elle demeura doncques
    avec le Sangiac Machmut, qui ne luy cella point dés qu’ils furent
    enfermez dans la chambre de pouppe, qu’elle estoit la. veritable
    cause de celle entreprife ; que l’ayant veüe si belle &amp; si
    genereuse, combattre à la porte de Coceine, il n’avoit pas esté en
    son pouvoir de l’oublier, que le dessein de la posseder luy avoit
    fait secretement entretenir des espions dans l’Isle, pour apprendre
    de jour à autre de ses nouvelles, &amp; enfin qu’ayant este
    fidellement averty de leur depart, il les avoit attaqué sur le
    chemin de Chipre ; adjoutant à cela mille prieres barbares, mais
    enflammées, de condescendre à son vouloir, &amp; luy promettant tout
    ce qu’il avoit de biens &amp; de fortune pour l’y resoudre. Mais la
    vertueuse Marulle qui n’avoit autre chose dans le coeur que l’amour
    de Baptiste, s’arrachant les cheueux, &amp; se deschirant la gorge
    avec les ongles, dit à son ravisseur tout ce quelle peut s’imaginer
    de violent, pour l’obliger à la faire mourir ; ce qui le fit sortir
    de là, en intention de laisser faire au temps, &amp; ne la pas
    aigrir sur le moment de son affliction.
    Cependant ils arriuerent à Smyrne, &amp; descendirent en terre,
    où Machmut ne fut pas d’avis que Marulle vit sa femme, de peur de
    luy donner de l’affliction : car encore qu’aux pays de la Polygamie,
    les mariages loient fort desordonnez, si est-ce que ce Sangiac
    vivoit plus civilement que les autres, &amp; portoit assez
    d’affection à Zaïde, la principale de ses femmes, pour ne luy
    vouloir point desplaire, il s’avisa donc de faire habiller
    secrettement Marulle en homme, &amp; l’envoya en une maison de
    plaisance qu’il avoit auprés de Smyrne. pour y obtenir en secret
    l’accomplissement de ses desirs ; faisant d’autre part entendre à sa
    femme, qu’il donnoit le soin de ses Jardinages à un Esclave
    Chrestien qu’il avoit pris en ce voyage. Mais elle bruslant de
    curiosité, apprit que c’estoit voirement un Esclave, mais d’une
    beauté singuliere, &amp; si jeune qu’il n’y paroissoit pas un poil
    de barbe. Ce rapport l’enflamma violemment de son amour, &amp; la
    fit resondre, quoy qu’il en fut, à en joüyr. Elle communiqua le
    secret de sa passion à une vieille Chrestienne renegate, qui ayant
    été menée là de long-temps avoit laissé en arrière, &amp; la
    bien-seance &amp; la foy, pour gaigner le cœur de Zaïde sa
    maistresse, qui la cognoissant accorte &amp; deliberée se servoit
    d’elle en ses impures amours. Celle-cy jugea par ceste derniere
    fureur que la femme du Sangiac estoit plus piquée au jeu, qu’elle ne
    fust jamais, &amp; resolut, voire elle s’engagea de parole, de luy
    mettre entre les mains ce bel Eclave, car ainsi estoit appellée
    Marulle. Partant doncques de Smyrne, sous couleur de quelque affaire
    domestique, elle vint en La maison champestre du Sangiac, un jour
    qu’il estoit occupé à la receprion du Bassa de la mer, qui avoit
    donné fonde au port de Smyrne, là où dés qu’elle fut arrivée, elle
    demanda à voir l’Esclave Chrestien, comme pour l’exciter à changer,
    ainsi qu’elle, de Religion. D’abord la rusée vieille luy fit des
    caresses inoüyes, &amp; luy donna mille preuves de contentement.
    Mais quand elle vid Marulle respondre avec froideur, &amp; qu’en la
    regardant de plus prés, elle jugea par la contenance de la personne,
    par la, delicatesse du teint, &amp; par la grossesse qui paroilloit
    desia assez, pour donner du soupçon à une personne experte comme
    elle estoit. Alors elle fut grandement estonnée de ceste
    rencontre, &amp; changeant de façon de parler, luy dit ces paroles.
    A ce que je vois donc ce n’est pas icy un Esclave Chrestien, destiné
    à cultiver la terre avec les Bostanges de mon Maistre : c’est au
    contraire une vile &amp; abiecte Chrestienne, qui doit servir aux
    illicites voluptez du Sangiac, &amp; à l’opprobre de Zaïde ma bonne
    Maistresse. Par le chef du Prophete il n’en yra pas ainsi, tu
    receuras bien-tost le payement de ton impudicité par son ordre, si
    ce n’est qu’à mon imitation tu renonces à ta loy, &amp; que tu te
    jettes comme moy dans le giron de Mahomet.
    Cecy disoit-elle, afin de l’esprouver : car selon les desseins
    qu’elle avoit en l’ame, elle eust esté bien aise de cognoistre le
    naturel de ceste Dame, qui s’eschauffant tout à coup de colere dés
    qu’elle ouyst ces maudites, paroles, Va y luy dit elle, vieille
    enragée, presche ta sacrilege perfidie aux chiennes qui te
    ressemblent. Quant à moy, je ne crains tes menaces, ny je n’ayme tes
    flateries, l’un &amp; l’autre sont indifferens à celle qui n’a soucy
    de vivre. Que Zaïde doncques ta maistresse previenne l’effort du
    Sangiac, dont elle est jalouse. Pour moy je desire qu’elle me face
    mourir, à condition que ce soit bien-tost, auant que le brutal
    Coursaire soule les appetit aux despens de ma chasteté.
    La vieille Esclave ne receut pas une petite satisfaction de l’oüy
    parler de la sorte, &amp; adoucissant tout à coup sa voix, luy dit
    avec une serenité non seinte. Puis donc, ô belle Estrangere, que tu
    me confesses d’estre femme, &amp; si chaste de plus, que tu prefeces
    la mort aux impudiques approches d’un Mahometan, sçache, m’amie, que
    je suis Chrestienne aussi ; que si tu me promets de l’aide &amp; du
    silence, je te tireray bien-tost de ceste angoisse. Ce que luy
    estant juré par Marulle, elle luy conta comment elle estoit
    Cypriotte, nourrie de tout temps à la foy Chrestienne ; que n’ayant
    pas assez eu de force pour resister aux persuasions de Zaïde, elle
    avoit feint d’embrasser le Mahometisme ; ce qu’elle jugeoit
    impossible à toute personne bien sensée, n’estant la Religion de cet
    Imposteur que blaspheme &amp; violence, au prix de la douceur
    admirable qu’on trouve au joug de Jesus-Christ ; qu’au reste elle la
    vouloit tirer, de peine, &amp; elle aussi, pourveu qu’elle luy
    laissastmesnager toute l’affaire selon sa naturelle accortise. Elle
    afferma de plus qu’ elle ne desiroit rien tant au monde que de la
    delivrer &amp; d’aller finir ses jours en sa chere patrie. Par aprés
    elle luy conta la brullante passion de Zaïde, qui mouroit d’amour
    sur le simple recit de la beauté d’un Esclave, &amp; resolut de
    tromper &amp; le Sangiac &amp; elle, moyennant l’aide de Marulle,
    qui s’assurant en la verité de son dessein, se persuada bien
    aisément qu’elle pouvoit avoir professé le Mahometisme par
    feinte, &amp; resolut de se laisser conduire à elle.
     
    Suite de l’Histoire de
    Marulle, &amp; d’olimpe sa fille, avant qu’elle eust quatorze
    ans.
  
  
    CHAP. VIII.
    LA rusée Abra (ainsi s’appelloit la vieille Confidante) sentant
    en son ame un remords de sa lascheté s’ennuyoit dès long temps en ce
    deshonneste employ, où elle servoit Zaïde, &amp; quand mesme il eust
    esté plus honorable, il luy deplaisoit d’estre captive, tellement
    qu’elle avoit tout de bon resolu d’assister la chaste
    Marulle, &amp; regagner avec elle les colles de la Chretienté.
    Mesnageant donc avec adresse les deux amans, Zaïde, &amp; le
    Sangiac, elle donna avis à Marulle de faire peu à peu la radoucie,
    qu’infailliblement il se resoudroit à quelque delay pour avoir par
    amour ce qu’il auroit sans plaisir, s’il ne l’avoit qu’à
    force, &amp; de son costé elle alla faire un raport artificieux à
    Zaïde touchant qu’elle avoit fait l’amoureux message, luy disant
    quelle avoit obligé l’Esclave à J’aimer, ne luy voulant encore
    confier tout à fait l’importance de l’affaire, sans avoir, gagné
    quelque chose de plus sur son affection.
    Tout cecy faisoit l’accorte Abra pour gaigner temps ; &amp; de
    fait de là a quelques sepmaines les deux Amans repeus d’esperances,
    croyoient bien tost posseder la joüyssance de leur desir, lors que
    Marulle par le consèil de son instruction, se tesmoignant à demy
    changée, arraisonna Machmut de ceste sorte.
    Est-il possible, Seigneur, que tu ne voye pas l’envie que j’ay
    dans l’ame de te complaire ? Es tu davanture si peu aymable &amp; si
    disgracié de la nature que je ne prenne pas à faveur en tout temps
    la part que tu m’offres en ta couche, citant principalement ta vraye
    Esclave &amp; celle qui ne doit jamais bouger de ta maison, je ne
    suis pas certes si ennemy de mon bien que je ne prefere la condition
    de te plaire à toute autre, veu mesme qu’à considerer ta grande
    jeunesse, &amp; tes rares mérites, tu dois un jour prendre part aux
    plus grands honneurs de cest Estat, mais ce qui m’a empesché jusques
    icy de te satisfaire c’est un estrange scrupule que j’ay dans l’ame
    dont ta seule parole me peut delivrer. Elle accompagna ces mots de
    tant de pleurs, que le Sangiac fut contraint de les luy
    essuyer, &amp; luy promettant de faire tout ce qu’il pourroit pour
    luv complaire il enhardit Marulle, de poursuivre en ces termes : Tu
    vois, Seigneur, que je suis grosse de sept mois, &amp; tu sçais
    aussi que nous autres Chrestiens aimons si passionnement nostre
    Religion que pour quoy que ce fut nous ne voudrions laisser nos
    enfans dans le Mahometisme : ie te conjure donc avant que je face ta
    volonté de permettre que j’accouche, &amp; que mon enfant soit
    emporté hors de ceste terre, afin qu’il ne prenne d’autres
    instructions que des Chrestiens : car comme apres la joüyssance la
    plus grande part des amours se refroidit, j’auroy peur qu’ayant
    receu du desgout de mes caresses par l’assouvissement, tu ne
    devinsses inflexible à mes larmes, &amp; que tu n’enuoyasses mon
    fils, si j’en dois avoir, pour estre Janissaire à la Porte du
    Sultan, ne t’estonne donc pas si je te prie de differer jusqu’apres
    mon accouchement, préférant la Religion Chrestiene à tous les biens
    que je pourroy laisser à mon enfant : si tu m’accorde ceste humble
    supplication, je te promets, Seigneur qu’il n’y a point de caresse
    dont je ne m’avise pour te satsfaire, &amp; si tu me denies un si
    court delay (continuat elle en tirant un poignard) je fay vœu à
    Jesus-Christ que je me tueray de ce fer en ta presence. L’amoureux
    Sangiac ne luy sceut refuser ce delay de deux mois de
    terme, &amp; trouva sa demande extrêmement juste, l’estimant
    beaucoup mieux dans l’ame d’êstre si fidelle en sa Religion.
    Cependant Abra obtint un pareil delay de l’impatiente Zaïde, luy
    supposant une petite fieure dont l’Esclave estoit incommodé.
    &amp; le luy representant plus amoureux qu’elle-mesme : En fin comme
    le temps fut expiré, &amp; que Marulle fut accouchée d’une fille
    admirable en beauté, on l’envoya à Negrepont avec la permission de
    Mach mud par un Eunuquechrestien, avec charge expresse de la
    resigner entre les mains d’un Caloyer, appellé Hierosme, demeurant
    au Monastere de faict Basile au bourg de Leptitis. Celuy..cy avoit
    une extreme reputation de saincteté, &amp; s’y étoit rendu à ce
    qu’on tient, aprés avoir eu de grands honneurs dans le monde.
    L’Eunuque fit donc le voyage par le commandement du Sangiac dans un
    Brigantin de Smyrne où estoient trente Turcs qui l’accompagnerent
    jusques à la porte de la cellule. Il y entra seul avec l’enfant
    entre ses bras, luy fort richement vestu, pour donner à croire au
    Caloyer Hierosine qu’il venoit d’une part relevée, &amp; luy faire
    par ceste raison prendre plus de soin de la creature.
    A ces paroles Olympe fut refoulte d’une doute où elle avoit
    tousiours esté, sçauoir est comment elle fut portée en la cellule,
    &amp; comprit que le bon Hierosme avoit attribué à vision celeste
    une chose purement humaine, &amp; avoit pris cest Eunuque sans
    barbe, habillé de broderie pour un Ange descendu d’en haut qui
    consignoit l’enfant en sa garde. Elle ne receut pas peu de
    satisfaction d’apprendre cette particularité de sa
    naissance &amp; preftant l’oreille, elle oü yst ainsi continuer le
    discours. L’Eunuque Chrestien après estre sorty de la cellule
    regaigna en diligence le Brigantin, de peur que ceux du bourg de
    Leptitis apperceussent tout le mystere, &amp; revint avec les trente
    Turcs à Smyrne rendre raison au Sangiac de ce qu’il avoit fait, qui
    luy donna sa liberté en faveur de Marulle.
    Cependant il estoit temps selon l’ordre prefix de satisfaire aux
    deux Amans qui seroient devenus furieux, si on ne leur eust donné
    contentement. Pour cet effet, Abra promettant avec certitude à Zaïde
    qu’elle jouyroit dans le mesme jour du bel Esclave, elle la fit
    transporter en la maison de plaisance, sous prétexte qu’un Medecin
    Juif l’avoit ainsi ordonné pour sa sancë. Apres cela, elle fit en
    sorte que Marulle donna assignation au Sangiac en sa propre chambre,
    le priant de l’y attendre avec asseurance qu’elle l’iroit trouver là
    aussitost que par un tour ou deux de pourmenade elle auroit esblouie
    les Dames Turques. Et d’autre part elle vint dire à Zaï de que le
    bel Esclave l’attendoit tout seul en sa chambre, &amp; que le
    Sangiac estoit empesché. Voicy donc premierement Machmud qui vient
    bruslant d’amour &amp; d’impatience, &amp; quelque temps âpres la
    belle Zaïde vint aussi non moins enflamée, sejetter entre les bras
    de celuy qu’elle croioit estre le bel Esclaue. Or avoit Abra fait
    sçavoir accortement à tous les deux qu’il estoit besoin d’un grand
    silence à cause que la chambre voisine estoit pleine de valets.
    Ainsi au lieu de jouyr de leurs infames convoitises, ils se
    soulerent parmy les tenebres des embrassemens l’un de l’autre.
    Cependant Abra prenoit le soin de s’enquerir de Zaïde de toutes les
    circonstan ces de leur couche &amp; les redisoit à Marulle, afin
    qu’elle en sceut pertinement rendre raison au Sangiac &amp; à Zaïde
    mesme si elle l’interogeoit. Cela fust joüé quelques jours de la
    sorte avec une adresse inimitable, sans que l’un ny l’autre de ces
    Amans cognut la ruse, lors que le mesme Eunuque qui avoit gaigné la
    liberté par l’entremise de Marulle dont il avoit consigné la fille
    en des mains Chrestiennes amena un Brigantin auprés de Smyrne, en un
    petit abri fait de deux escueils avancez, prés du lieu où la riviere
    de Meles entre à la mer, &amp; où encore on dit qu’Homere a esté
    nourry, qu’on a quelquefois appellé pour ceste raison Melesigenes :
    là le fidele Chrestien amena le Brigantin qu’il avoit acheté à
    Rhodes de l’argent de quelques joyaux que Marulle luy avoit donnez,
    &amp; comme il sçavoit la maison &amp; les moyens de l’aborder, il y
    vint hardiment en resolution s’il estoit recognu de dire que l’air
    de Chrestienté luy ayant semblé moins doux que celuy-là, il avoit
    renoncé à son pays, en intention de mourir auprès du Sangiac. Mais
    il ne fut pas besoin d’alléguer ceste excuse : car il fit si
    adroictement son affaire qu’il mena Marulle &amp; Abra dans le
    Brigantin, qui dés aussi-tôt se mit à la voile, &amp; courut de cap
    en cap, jusques aux costes de Licie, qui estoient Chrestiennes ; de
    là il fit canal jusqu’à Rhodes, où Marulle changeant son nom en
    celuy de Marie, se mit avec les Hospitaliers de l’Ordre de sainct
    Jean, à seruir les malades, en attendant qu’elle envoyast querir sa
    fille, car elle estoit bien aise qu’elle fut instruite jusqu’à
    l’aage de six ou sept ans par le bon Caloyer, à qui elle resolut de
    ne dire l’estat de sa fortune qu’en la retirant de ses mains. La
    vieille Abra repentante de sa lasche Confession de foy, aprés avoir
    esté en Chipre pour mettre or dre à ses affaires, vint aussi là pour
    finir ses jours auprès d’elle, &amp; le loyal Eunuque eut du reste
    de ses joyaux un entretien pour achever heureusement ses jours. A
    sept ou huict années de là, comme Marulle fust tousjours dans
    l’affliction de n’avoir point de nouvelles de son mary Baptiste
    Paleologue, elle resolut de tirer sa fille des mains du Caloyer
    Hierosme, &amp; luy écrivit à cet effect une lettre bien ample par
    le mesme Eunuque qui l’avoit faict depositaire de ce thresor, afin
    qu’il n’y eut que douter à ceste vérité, &amp; qu’il luy rendit la
    creature qu’il luy avoit consignée : mais la fortune voulut que le
    fidelle Messager arrivé au bourg de Leptitis en Negrepont, apprit le
    rapt de la fille Olympe par la bouche mesme de celle qui l’avoit
    nourrie, &amp; le despart de Hierosme pour la chercher. Ce qui
    obligea l’Eunuque à s’en revenir après avoir donné quelque chose à
    la villageoise Grecque, dont Olympe avoit succé la
    mammelle, &amp; faire voile devers l’Isle de Rhodes, là où il
    raconta bien au long à la mere l’histoire entiere d’Olympe telle
    qu’il l’avoit apprise, qui consiste à peu prés en ce que Hierosme
    l’ayant creuë une fille donnée du Ciel, l’avoit appellée Olympe,
    qu’il l’avoit trés-chrestiennement instruite jusqu’à six ans, qu’au
    bout de ce temps, come il se promenoit au long de la marine avec son
    enfant, elle avoit esté ravie par des Turcs, &amp; bref que le
    triste Religieux s’estoit mis en chemin pour la racheter. Ces choses
    affligerent outre mesure la pauvre Marulle, qui avec la perte de son
    espoux jugea celle-là insupportable. Il luy avint en outre un autre
    accident. Ce fut que Mahomet II. venant assieger Rhodes, elle fut D
    enuoyée en Chipre avec toutes les femmes Rhodiennes qui n’estoient
    pas necessaires à la deffence de la ville, encore qu’elle s’offrit
    d’y rendre le mesme seruice qu’elle avoit fait huict années
    auparavant dans Lemnos. Mais estant trop estimée en ce lieu pour la
    hazarder dans le peril, on la fit condescendre de faire le voyage de
    Chipre, où elle continua de mener une vie exemplaire &amp; devote,
    sous le mesme nom de Marie, ne pouvant se rendre Religieuse pour
    estre incertaine de la mort de son Espoux. Ainsi donc ne voulant
    retourner à Rhodes aprés que Mahomet eut leué le siege, elle passa
    encore six ou sept ans en l’Isle de Chipre, au boùt defquels Olympe
    sa fille pouvoit bien avoir quatorze ans.
    Au bout de ce temps là elle apprit de la renommée que le
    Gouverneur de Metelin pour Mahomet second, nommé Isuf, eslevoit une
    fille d’excellente beauté &amp; d’un aage environ proportionné à’
    celuy d’Olympe, elle entra en quelque soupçon que ce sust elle :
    mais quand on lu y en eust dit le nom, qui estoit celuy-là mesme,
    alors elle n’en sur plus en doute, &amp; se resolut de la retirer de
    ses mains, craignant plus que la mort que l’innocente creature fut
    envoyée au Serrail de Mahomet, pour lequel certes Isuf la
    conservoit ; ne voulant à ce dessein la toucher en aucune façon,
    afin que son maistre la trouvast impoluë. Car c’est la coustume de
    tous les sujets du grand Seigneur de se rendre ministres des
    voluptez de leur Prince, &amp; garder toutes les beautez, soit
    esclaves ou libres, Chrestiennes ou Mahometanes, pour en saire
    l’ornement de son Serrail, esperant outre le plaisir qu’ils font à
    sa personne, que la fille devenant Sultane, &amp; peut-estre encore
    la Maistresse du cœur se souviendra de celuy qui l’a
    produite, &amp; sera mutuellement la cause de son avancement. C’est
    donc à cet infame vsage qu’Isuf destinoit 0lympe, ne l’osant mesme
    pas regarder, de peur qu’estant vaincu par les charmes de sa beauté,
    il perdit le moyen d’en obliger l’Empereur son Maistre, quand Marie
    (ainsi nommons nous sa mere infortunée) apprit ce qu’estoit sa
    fille, &amp; ce qu’elle devoit estre. Alors preferant l’amour de son
    sang &amp; de Dieu, à la crainte de la servitude &amp; de la mort,
    elle se resolut absolument d’aller elle-mesme à
    Metelin, &amp; prevenir ce voyage infame du grand Serrail, par
    quelque artifice judicieux ; ou si nul artifice ne la pouvoit
    empescher, elle resolut de le faire par la mort de sa fille, Car
    elle iugeoit la mort plus desirable à Olympe, que la condition de
    Sultane &amp; d’infidelle. S’embarquant donc à ce suject la dolente
    mere, elle fit voile à Lesbos dans un vaîsseau marchand, où des
    qu’elle fut arrivée elle trouva la Cour du Bascha, fort affligée
    pour le depart d’Olympe, &amp; apprit que le jour mesme elle avoit
    esté mise entre les mains d’un jeune Turc, nommé Scanderrais, pour
    estre conduite au grand Seigneur. Je vous laisse à penser les
    regrets que peut faire une pieuse mere en se voyant non-seulement
    privée de sa fille, mais priuée pour une si triste occasion.
    Voila ce que je sçay de l’enfance d’Olympe dont je vous ay promis
    de vous esclaircir. Qant à ce que devint Marulle, cela se doit dire
    en sa saison. Il reste maintenant que vous vous acquittez de vostre
    parole aussi, &amp; que vous m’apreniez ce qu’elle est depuis ce
    temps là devenuë.
     
    Histoire du ieune Alexandre,
    iusqu’à l’aage de dix sept ans.
  
  
    CHAPITRE IX.
    L A ceste personne incognuë finit l’histoire d’Olympe, qu’elle
    avoit racontée depuis sa naissance jusques à l’aage de sa
    puberté, &amp; pria derechef l’autre qui l’avoit escouté, de luy
    dire aussi la suite de ses fortunes, depuis là où elle avoit finy,
    jusques à la mort de la belle Grecque, dont il estoit si asseuré
    resmoin. A quoy l’autre s’accordant avec condition repartit en ces
    termes ; j’avoue que vous avez parfaitement satifait à vostre
    parole, &amp; que c’est avec raison que vous me fommez maintenant de
    la mienne : mais avant que je reprenne les avantures de la jeune
    Paleologue, il est à propos que je conte aussi la condition &amp; la
    fortune de Scanderrais son conducteur, qui ne sut autre qu’Alexandre
    Castriot, Prince veritablement Grec &amp; Chrestien, &amp; qui ne la
    tira de Lesbos qu’avec une vraye intention de l’espouser : autrement
    Olympe auroit plustost consenty à la mort, qu’elle trouvoit
    d’ailleurs tres-desirable par l’aversion quelle avoit au
    Mahometisme &amp; au Serrail du grand Seigneur. Or à toutes ces
    paroles l’attentive Olympe estoit pour la seconde fois ravie en
    admiration d’entendre qu’un homme incognu prit si hardiment son
    party, &amp; sceut desduire son histoire à point nommé, ne pouvant
    au reste en cognoistre le nom. Car l’incommodité du lieu &amp; la
    bassesse de la voix luy permettoit bien d’entendre toutes les
    paroles, mais non pas d’en distinguer le son. Elle ouyt donc qu’on
    poursvivoit en ces termes. Vous aurez sans doute ouy parler de
    l’ancienne maison des Castriocs, qui avant le regne d’Amurath ont
    fort long temps seigneurie la meilleure part de l’Albanie. Ceux-cy
    les] vrays parangons de la vaillance Chrestiéne ont incessament
    resisté auxattaques des Mahometans jusques au regne de Jean
    Castriot, qui surpassant en vaillance tous ses devanciers, leur ceda
    neantmoins en bonne fortune, &amp; fut contraint apres une guerre
    longue &amp; ennuyeuse où il estoit accablé de la multitude
    d’ennemis, de payer une espece de tribut à la Porte, &amp; d’y
    envoyer 4 de ses enfans en hostage avec promesse qu’on leur
    conserveroit leur Religion Chrestiéne, &amp; que l’aisné de tous
    seroit renvoyé après la mort du pere en Albanie, pour succéder a ses
    Estats. Sous ceste composition les jeunes enfans se departent de
    leur pere Jean Castriot &amp; de l’excellete voisine leur mere, avec
    des larmes de douleur, qui sembloit leur estre des presages de ne se
    revoir jamais. Ils ne furent point si tost à Andrinople, que le
    Tyran les fit circoncire contre la parolle qu’il auoit donnée, se
    servant du bas âge de ces enfans, pour leur imprimer la loy de
    Mahomet : mais tous les quatre ne l’embrasserent que par feinte, se
    reservant à faire esclater un jour le ressentiment de tant d’inivres
    contre la personne de leur auteur. L’aisné s’appelloit Reposie, le
    second Stanise, Constantin le tiers, &amp; le plus jeune Georges
    Castriot qui a depuis ce temps là fait tant de miracles sous le nom
    de Scanderbeg. Celui cy pour les graces de sa personne, &amp; la
    gentillesse de son cœur, entra bien avant en la bonne grace
    d’Amurat, qui en recog nut mille fois la valeur, soit en gros ou en
    destail, soit à commander, soit à obeïr, &amp; se refolut de
    l’efleuer un jour aux plus hautes charges de son estat, ne croyant
    pas de trouver rien impossible avec l’assistance d’un tel homme. Or
    il arriva par succession de temps que Jean Castriot vint à
    mourir, &amp; qu’incontinent apres le Sultan envoya le Sangiac
    Sebalias prendre possession de l’Albanie en son nom, donnant ordre
    de sa part, avec du poison que ses enfans qu’il gardoit aupres de
    luy n’innovassent rien pour recouvrer leurs estats : le seul qui
    eschapa de la cruauté de ce tiran, fut le renommé Georges, pour les
    grandes esperances qu’il avoit conceu de sa valeur ; l’amadoüant
    donc avec de belles parolles le rusé Monarque, il le maintint en
    honneur à sa Cour, pour en tirer tous les avantages qu’il pourroit
    faire jusques à l’usurpation subtile que fit Scanderbeg de l’estat
    d’Albanie, dont suivirent les grandes guerres où il s’est
    immortalisé. Je ne vous les diray point icy non plus que le destin
    de Jean son fils, qui est à ceste heure refugié chez les Venitiens,
    apres la mort de Scanderbeg, du vivant duquel l’Albanie ne pouvoit
    etre conquise, ny defenduë apres sa mort. Je parleray seulement d’un
    autre Castriot son nepueu, &amp; fils de Stanise son frere dont est
    yssu Alexandre Castriot, le conducteur &amp; l’amant de la belle
    Olympe. Ce Stanise, comme jay, dit cy dessus, fut le puisné de ses
    freres, &amp; le seul de tous ceux qui se marierent à Andrinople, en
    la Cour d’Amurath, car ne semblant pas bien seant aux autres dé se
    marier pendant qu’ils seroient en ceste servitude, de peur, comme
    ils disoient de mettre au monde des Elclaves &amp; non pas des
    Princes. Celuy fut surpris de l’Amour d’une Turque, yssuë des
    anciens Cantacuzenes, ChreCtiens &amp; nobles au possible, qu’il
    espousa quelque temps apres, &amp; avec un contentement mutuel des
    deux partis. Et comme parmy les nations les plus barbares, il se
    rencontre quelque fois des creatures plus humaines que l’ordinaire
    du peuple, la femme de Stanise, receut non seulement une extreme
    satisfaction de ce mariage, mais de plus elle sestudia à complaire
    en toutes façons à son espoux, imprimant peu à peu dans son ame la
    Religion Chrestienne, &amp; detestant les blasphemes de Mahomet
    avecque luy, qui ne les professoit que par feinte. Quelque temps
    apres il arriva come jay dit n’agueres que les trois freres aisnez
    se trouverent uveloppez du mesme piege apres a mort de Iean Castriot
    leur ere, &amp; furent prevenus des aguets d’Amurat, qui se résolut
    le ne pardonner qu’à Georges, autrement Scanderbeg, pour les eruices
    qu’il esperoit de luy. Son dessein mesme estoit d’exterminer jusqu’a
    un petit fils de Stanise, que sa femme Sarra Cantacuzene luy avoit
    fait deux ans avant cesce cruelle execution, mais l’accorte Dame, à
    qui la fréquentation de son espoux laissoit un regret
    immortel, &amp; une extraordinaire amour pour Hector Castriot, ce
    jeune enfant : car elle ne luy avoit osé bailler un nom Chrestien,
    encore qu’elle le fut dans l’ame, de peur de donner à cognoistre les
    sentimens, &amp; nuire à la fortune de ses proches. Ceste Dame,
    dis-je, autant adroite que vertueuse, soupçonna qu’on en vouloit à
    toute la race des Castriots, &amp; sans avoir l’esprit esperdu de la
    douleur, elle partit dés que Stanise eut rendu l ame en resolution
    d’aller mourir en la terre des Chrestiens, &amp; donner à Hector
    Castriot son fils vne ïnstitution convenable à la foy de ses
    peres, &amp; au merite de la race. Elle prit si bien son temps
    qu’elle se sauva en Negrepont, Isle pour lors appartenante aux
    Venitiens, &amp; depuis conquise par Mahomet. Ce fut là où la belle
    Cantacuzene fit une plus ouverte confession de sa creance, &amp; où
    elle s’établit presque incognuë à tous ses voisins. Car ne se voyant
    pas encore en estat de donner à son fils un train sortable à sa
    condition, à cause du peu de richefses qu’elle avoir sauvées
    d’Andrinople, elle se resôlut de l’esleuer avec plus de vertu que de
    faste, &amp; luy acquerir les essentielles parties d’un Prince, qui
    sont la foy &amp; la magnanimité, encore que l’équipage luy
    manquast, qui n’est qu’une marque exterieure de ceste condition.
    Par succession de temps elle vint à mourir en ce mesme lieu,
    laissant Hector son fils marié à une Damoiselle ancienne en
    extraction, mais pauvre en sa fortune, nommée Hortense Lascari, de
    l’illustre tige des Lascaris qui sont si celebres dans les
    histoires : celle-cy fut mere d’Alexandre Castriot, le mesme dont il
    est aujourd’huy question en nostre discours. Il nasquis il y a pres
    de vingt ans, au bourg de Guiscoa, en la mesme maison où son a yeule
    Sara s’estoit refugiée, &amp; où demeuroit encore Hortense Lascari
    sa propre mere, qui s’estudia à l’esleuer avec autant de vertu que
    l’avoit esté Hector son pere mais ny l’un ny l’autre n’eurent le
    contentement de le voir hors .de l’enfance. Car Hector fut tué au
    siege de Sfetigrade’ quand elle fut conquise, par Amurath par la
    superstition desDibriens. Il y estoit allé porter les armes pour la
    deffence de sa patrie, &amp; avoit trouvé aupres de Scanderbeg son
    oncle toute sorte d’humanité &amp; d’honneste reception. Car quoy
    qu’il ne fut que volontaire auprès de luy, si est-ce qu’il estoit
    destiné par luy-mesme aux plus grandes choses, voire à luy succeder
    en la couronne d’Albanie, comme veritablement il estoit juste, à
    cause qu’il estoit fils de son aisné, &amp; de plus,
    vaillant &amp; judicieux de sa personne. Aussi en consideration de
    cela Scanderbeg ne se voulut jamais marier pendant sa vie, disant
    tout haut qu’il avoit un fils en la personne de son
    nepveu, &amp; que leur Troye avoit encore un Hector. Mais dés la
    mort de ce pauvre Prince, que toutes les histoires n’ont point
    mentionné, à cause de la courte durée de ses services, les
    principaux Seigneurs d’Albanie convierent en troupe Scanderbeg à
    prendre une femme pour affermir la couronne d’Epire par la naissance
    d’un successeur. A quoy certes il ne se pouvoit aisément resoudre,
    tant pour la nourriture qu’il avoit prise parmi les Turcs, pleine de
    licence &amp; de liberté, comme pour les grandes affaires où il
    estoit occupé, qui ne luy permettoient pas de songer aux
    domestiques, il resista quelques mois aux ardentes prieres des
    liens, alléguant son humeur &amp; l’authorite des sages, qui ont
    peine à permettre le mariage à leurs disciples, tant s’en faut
    qu’ils le veuillent conseiller. Toutesfois vaincu de l’amour de ses
    peuples, &amp; leur desirant gratifier, il promit de condescendre a
    leur voloncé, &amp; ne leur demanda de terme que le temps qu’il
    falloit pour reprendre Sfetigrade, car il ne jugeoit pas digne de
    son nom, ny de la. vaillance Albanoise de s’arrester à faire des
    nopces pendant que leurs compagnons, &amp; leurs freres laguissoient
    sous le joug tyrannique des Mahometans. Ce qu’ayant esté
    generallement approuvé de tous ses soldats, il se rendit en peu de
    temps avecque ses troupes auprès des murailles de Sfetigrade en
    nombre de dix huict mille hommes, dont les dix mille estoient à
    cheval, &amp; les autres pietons. Il n’est pas à propos d’escrire au
    long toutes les circonstances du siege, où après une sommation faite
    de la part de Scanderbeg, &amp; deux assauts genéraux, il fut
    finalement contraint de leuer le siege, avec perte de six cents
    hommes sur le bruit de la venuë des Turcs, au secours de ceste
    place. Toutesfois en ce descampement le Prince ne voulue permettre
    aux siens de fourrager le terroir de Sfetigrade, sous l’espoir
    qu’elle seroit un jour à luy, &amp; comme cela il rentra dans le
    plat-pays d’Epire, où il redoubla dans Croye, &amp; dans les autres
    places importantes la garnison &amp; les rafraîchiflements. Ce qui
    luy valut la conservation de son Royaume : car dans quelque temps le
    Bassa Sebalis avec les Acanzes, ou avant-coureurs, s’achemina devant
    Croye, &amp; vingt jours apres Amurath mesme s’y campa avec une
    armée espouvantable ; tant pour la quantité des hommes, que pour les
    pieces de machines de guerre.
    Pleust à Dieu que le temps me permit de raconter bien au long les
    merveilles de ce siege, commandé par le plus renommé Capitaine de
    son âge, &amp; deffendu par Vranocontez, sage &amp; genereux
    Seigneur, en qui Castriot s’estoit tousjours reposé des plus
    importantes charges de son armée. D’abord on fit une breche bien
    spacieuse à force de canons, &amp; puis on donna un furieux assaut
    de tous les endroits de la courtine, pendant lequel le Roy
    d’Albanie, qui estoit ordinairement aux aisles, ou en queuë à
    l’armée des Turcs, avec un camp volant de six mille hommes, se jetta
    si à propos sur les Tentes de Mahomet fils d’Amurat, qu’il y prit un
    tres-grand butin, &amp; fit demeurer six cents hommes sur la place,
    y courant neantmoins un peril extraordinaire de sa vie.
    Ceste action rendit l’assaut inutile, &amp; espouvanta
    non – seulement les troupes qui estoient demeurées pour la deffence
    du Camp, mais encore celles qui combattoient à la breche. Quantité
    d’assauts se continuerent cotre la place, mais ils furent
    vertueusement repoussez avec vne perte incroyable des Turcs, qui
    outre la valeur d’Vranocontez avoient de plus à combattre le grand
    Scanderbeg, qui les chargeoit &amp; harassoit perpétuellement avec
    sa petite armée. Tellement qu’Amurath se resolut à changer de
    batterie, &amp; tascha de seduire par presens Vranocontez ; mais y
    ayant trouvé encore plus de resistance qu’il n’en avoit contre la
    force, il se mit au lit de honte &amp; de regret, dont il ne releva
    jamais. Aprés sa mort, son fils Mahomet à present regnant, ayant de
    plus importantes affaires que la prise de Croye, s’alla faire
    couronner à Andrinople, laissant l’Epire en liberté avec une gloire
    immortelle à Scanderbeg, qui pour revenir à nostre discours fut
    nommé par les siens de la parole qu’il leur avoit donnée de se
    marier. Tellement que jettant les yeux sur les plus
    relevées &amp; les plus aimables de son Estat, il choisit Donique
    fille d’Aranit Cominat, qui n’auoit pour l’heure son esgale en
    richesse, en beauté &amp; en vertu dans toute l’Albanie. De celle-cy
    Scanderbeg eut un fils nommé Jean Castriot, vivant aujourd’huy, mais
    privé de ses Estats &amp; pensionnaire des Venitiens. Or pour
    revenir au Nègrepontin Alexandre fils de cet Hector
    Castriot, &amp; arriere-nepueu de Scanderbeg, il n’estoit pas âgé
    d’un an quand il perdit son pere, ny de dixhuid mois quand il perdit
    Hortense Lascari sa mere. Tellement qu’il fut eslevé par le soin de
    quelques Tuteurs, qui essayans de jouyr plustost des petits revenus
    de ce Prince orphelin que de les employer à une bonne instruction,
    laisserent faire à son naturel sans l’aider beaucoup par l’artifice.
    Ce qui n’empescha pas qu’il ne se rendist parfaitement adroit à
    tirer de l’arc, &amp; à courre à cheval &amp; à pied, à
    nager &amp; à lutter, d’apprendre en perfection les lettres
    Grecques &amp; Arabiques, &amp; de se proposer incessamment d’imiter
    es faits des hommes illustres, mais particulierement de son grand
    oncle Scanderbeg. Comme il n’estoit encor’ âgé que de dix ou onze
    ans, l’Isle d’Eubée fut reduite sous la tyrannie du Turc, Negrepont,
    la ville capitale, prise par force, toutes les vilotes &amp; les
    bourgs occupez par les traistres Mahometans ; tellement que ce
    Prince eut à souffrir beaucoup de choses en sa premiere jeunesse,
    pour la ferocite des nouveaux Seigneurs ; mais quand il eust atteint
    l’âge de quatorze ans, ou les forces commencent à sèconder les
    courages, il se resolut à une vie digne de son nom, &amp; se despita
    contre la servitude : or d’aller en Albanie porter les
    armes, &amp; deffendre le pays, faison n’en estoit plus, Scanderbeg
    estoit mort &amp; avec luy toute la bonne fortune d’Epire, son fils
    mesme encore bien jeune avoit esté recueilly par la Republique de
    Venise, tutrice au commencement des biens du mineur, qui peu aprés
    fut tutrice d’un rien. Mahomet II. successeur d’Amurath avoit enuoyé
    Magbet a Croye, s’estoit rendu maistre de tout le pays plat
    d’Albanie, &amp; n estoit resté rien de libre que les montagnes, ou
    ce jeune Seigneur ne fut pas d’avis d aller pour estre encore
    ignorant du pays &amp; du mestier de la guerre, se resolvant à obeyr
    avant que de commander. Il départit un matin ce peu qu’il avoit de
    bien, aux environs de Guiscoa à ceux d’entre ses voisins qu’il
    cognoissoit plus gens de bien, &amp; plus necessiteux, ne se
    reservant comme Alexandre le Grand &amp; son grand oncle Scanderbeg,
    desquels il portoit le nom, que la seule esperance, puis il partit
    pour venir sur les terres des Venitiens à Cherigo, isle autrefois
    appellée Cythere, là il avoit ouy dire que commandoit Mocenique fort
    renommé dans l’Histoire, qui avoit desia esté General de leurs
    Galeres. Ce fut donc luy qui vint s’offrir de fort bonne grace, sans
    se dire Castriot, jusques à ce qu’il eust fait quelque chose digne
    d’un si beau nom. Il fut receu favorablement de ce Capitaine, &amp;
    le seruit en quelques courses qu’il fit contre les Turcs, où il
    acquit tant de réputation, que non – seulement les siens ; mais
    encore les ennemis mesmes le cognoissoient sous le nom du brave
    Avanturier. Au bout de deux ou trois ans qu’il eust signalé sa
    valeur en toutes ces costes, le Gouverneur de Cherigo le prit en si
    grande affection qu’il se resolut de l’adopter, &amp; luy en fit
    quelque ouverture. Car ce vieux Gentil-homme n’ayant point d’enfant
    capable de succeder à ses biens &amp; à son nom, ne creut pas de
    pouvoir faire un choix plus agreable que celuy d’Alexandre, en qui
    les beautez du corps disputoient l’avantage à celles de
    l’ame, &amp; qui luy sembloit le plus parfait jeune homme de son
    aage. Il luy communiqua donc quelque chose de son
    dessein, &amp; pour une premiere preuue de la liberalite, il luy
    arma un beau vaisseau de vingt-deux pieces de canon pour aller en
    course dans l’Archipelago, chose dont Alexandre avoit une extreme
    passion, afin de nuire aux ennemis perpetuels de son nom, &amp; de
    satisfaire à un violent dessein qui le brusloit dans l’ame. Il
    partit donc avec la permission du Gouverneur, estant pour lors aagé
    de dix-sept ans, mais avec la taille &amp; le jugement d’un homme de
    trente.
     
    Histoire
    d’Olympe &amp; d’Alexandre, dés qu’ils commencerent à
    s’entr’aymer.
  
  
    CHAP. X.
    I E vous ay dit, ce me semble, tout maintenant, qu’Alexandre
    avoit une extrême envie d’estre maistre d’un vaisseau, pour courre
    sur les infidelles, 6 &amp; que son amy le Gouverneur de Cherigo,
    luy en arma un pour une premiere marque de l’adoption qu’il en
    vouloit faire. Comme ce jeune Seigneur se vit sur le tillac d’un
    navire qui estoit sien, alors il commença à relever aucunement ses
    esperances &amp; de croire veritablement qu’il estoit Prince, se
    proposant plus que jamais l’imitation du grand Scander, dont il
    heritoit tous les deux noms. Le premier lieu de tout l’Archipelago
    ou sa route s’adressa, fût l’Isle de Metelin, &amp; ce fut pour une
    telle occasion.
    Ceste Isle, anciennement dite Lesbos, l’une de plus agreables de
    la mer AEgée, avoit esté conquise depuis peu par Mahomet II. sur un
    Prince beau frere d’Alexis Comnene, qui la possedoit
    auparavant, &amp; y avoit esté laissé pour Gouverneur un Bassa,
    nommé Isuf. Celuy-cy, comme vous avez très-bien remarqué, au recit
    que vous m’avez fait maintenant, nourrissoit Olympe, ceste admirable
    beauté, avecque des soings tres-grands, &amp; la conservoit impolluë
    pour la couche de Mahomet, jugeant qu’il estoit impossible qu’elle
    ne devint bien-tost la principale des Sultanes, &amp; qu’en ceste
    condition elle ne fut bien factrice de son nourrissier. Cecy vint à
    la connoissance du jeune Castriot, dés qu’il estoit encore à
    Cherigo, aupres du Gouverneur son amy. Là il aprit d’un Marchand
    Venitien, qui revenoit de charger du lin, du ris, &amp; de la toile
    de coton à Lesbos, qu’on y eslevoit une fille de l’âge de quatorze
    ans, nourrie en ses premieres années de la main d’un Caloyer, puis
    enlevée d’auprès de là, &amp; transportée à Metelin, pour y recevoir
    une instruction Turquesque, &amp; de là estre menée au grand
    Serrail, qu’au reste, à ce qu’on pouvoit apprendre par le bruit
    vulgaire, elle estoit de haute condition, &amp; merveilleusement
    encline à aymer les Chrestiens &amp; leur Religion, dont elle avoit
    une excellente teinture. Tout cecy racontoit le Venitien au curieux
    Alexandre, &amp; mesme il luy en fit voir un portrait. Car le Basfe
    Isuf affolle de l’amour de cest enfant, en avoit fait tirer
    quantité, pour les envoyer en diverses parts du monde publier les
    merveilles de ceste Beauté. le vous laisse à penser si un récit si
    avantageux d’une fille n’est point capable de toucher un homme de
    dixsept ans. Il le fût donc en sorte, que dés la en auant, il perdit
    tout le repos, &amp; pressa continullement le bon Gouverneur de
    Cythere de luy armer un vaisseau, en intention de la tirer de
    captivité, &amp; de meriter par là son affection. Ce qu’ayant
    obtenu, il fit voile aupres de Lesbos, combattant &amp; prenat en
    chemin un Caramoussal Turquesque de peu de resistance. Dés qu’il fût
    en veuë de l’Isle, l’avantureux jeune homme se fit mettre à terre,
    commandant aux siens de s’équiper en marchands des hardes qu’il
    avoient prises dans le Caramoussal, &amp; ne mena avec luy qu’un de
    ses plus confidens Soldats, &amp; des plus resolus. ’A celuy-cy
    confiant absolument la vérité de son dessein, il dict aux autres
    qu’il avoit une entreprise de long temps concertée dans ceste Isle,
    à l’ayde de quelques Lesbiens, qui s’entendoient avecque luy ; qu’au
    reste il les prioit de roder quelque temps à l’entour de cesse Isle,
    declarant aux vaisseaux Chrestiens qu’ils rencontreroient, comme ils
    estoient des leurs, &amp; aux Turcs qu’ils feignissent d’estre Turcs
    aussi, pour éviter un combat en son absence ; que toutes fois s’ils
    y estoient forcez, ils mourussent les armes à la main plustost que
    de se rendre. Puis il nomma Capitaine en son vaisseau celuy qu’il
    jugea le plus propre à commander, &amp; l’obligea par serment de
    l’attendre trois semaines en ceste mesme mer, avec promesse
    infaillible de les revoir dans ce temps là. Surquoy il descendit
    dans la chalouppe, s’estant mis avec son compagnon en habillement de
    Turc, &amp; gaigna peu à peu le rivage à quelques deux mille de
    Merelin, avant que les portes fussent ouvertes, aux plus grands
    jours de l’esté-
    Dés-aussitost qu’ils furent entrez dans la ville, le
    peuple &amp; la garnison Turque les environnerent, &amp; les
    menerent au Gouverneur ; la curiosite duquel il paya d’un mensonge,
    disant qu’il estoit Turc, natis de Samothrace, &amp; pris parles
    Chrestiens en son enfance, de la mené en Chypre, &amp; vendu à un
    Capitaine Venitien, qui venant à mourir, apres beaucoup de traverses
    qu’il raconta, tomba finallement entre les mains du Gouverneur de
    Cherigo, auquel ayant sauvé la vie à la chasse, par la mort d’un
    sanglier qui le tenoit sous ses pieds, il avoit merité la liberté,
    &amp; nouvellemeut estoit mis en seureté par un vaisseau party de
    l’Isle mesme de Cythere. Ces raisons, &amp; d’autres mensonges qu’il
    dit à son compagnon, pleurent grandement au Bassa, qui soit qu’il
    eust dessein de contenter sur luy son execrable volupté, soit qu’il
    fût vertueusement touché de sa presence, le prit en grande amitié,
    l’exhortant à le voir tous les jours, mesme luy offrant un
    appartement en son Seri rail. Cecy ne sembla pas mal de buté à
    Alexandre, qui mouroit d’enuie de sçavoir si la beauté d’Olympe
    respondoit à sa reputation, &amp; à sa peinture. Mais c’est une
    chose si rare en Turquie, de visiter les femmes, qu’il n’osa en
    faire la demande, de peur desser envers luy pour temeraire, &amp;
    peut-estre encore pour homme à dessein. Seulement il se contenta de
    cultiver ceste affection du Bassa, &amp; refusant modestement les
    offres qu’il faisoit de son logis, il luy promit de luy faire sa
    cour tres-souvent, &amp; de luy rendre tous les seruices
    imaginables. Par apres il vint à choisir un logement dans la ville,
    où pour ne donner soupçon à personne de ce qu’il estoit, il se
    montra en sa contenance &amp; en ses discours aspre perseçuteur des
    Chrestiens, quoy qu’ en effet, il ne leur fit jamais aucune
    iniure.
    Dès le lendemain, comme il mit artificieusement son hoste en
    discours de la beauté des Lesbiennes, il aprit qu’on nourrissoit au
    Serrail du Bassa une beauté singuliere par dessus toute autre, pour
    la couche du grad Seigneur, que mesme de là à quelque temps elle y
    devoit estre meneé. Ce discours augmenta véritablement son amour,
    mais il diminua son espoir aussi. Car il trouvoit ci peu de temps de
    reste avant le depart d’Olympe, qu’il ne iugeoit presque aucunement
    possible de le bien profiter. Tantost sa resolution estoit de forcer
    avec son fidelle amy, la maison du Bassa, pour mourir ou enleuer la
    belle Greque : tantost, il projettoit d’attendre qu’on la menast à
    Constantinople, afin de combatre en chemin les conducteurs de ceste
    merveille, &amp; hazarder son vaisseau &amp; sa personne pour la
    racheter. Mais toutes ces choses luy semblant
    impossibles, &amp; craignant qu’au lieu de la sauver il la fit
    mourir dans le combat, il proposa de moyenner un expedient de la
    voir. Ce fût de corrompre à prix d’argent une maitresse d’estuves,
    où il avoit appris dans le Palais qu’on la devoit baigner plusieurs
    fois avant son depart, tant pour l’incommodité des chaleurs, que
    pour la mettre plus pure entre les mains de Mahomet.
     
    Suitte de l’Histoire
    d’Alexandre &amp; d’Olympe ; Comment il la vid aux
    Bains, &amp; comment il la tira de prison.
  
  
    CHAPITRE XI.
    SCander (car les Turcs desguisent ainsi le nom d’Alexandre) donna
    beaucoup d’argent à la femme des estuves pour luy laisser voir
    Olympe, à dessein, comme il disoit de la faire peindre en toute sa
    beauté ; Et d’autant que toutes les nations, mais principalement les
    Turcs, comme vils esclaves de leur Roy, sont
    trés-avares, &amp; trés-interessez, il ne luy fût pas mat-aisé de
    gaigner une femme par presens, à condition qu’il n’approcheroit
    point d’elle pour parler. Ce que luy estant permis, &amp; feignant
    envers ceste femme, qu’il avoit appris à peindre en Chrestientée il
    se departit pour quelques heurres d’avecque son compagnon,
    &amp; alla tout seul au lieu de l’assignation. Or avoit-il fait
    provision de deux choses avant ceste visite, l’une desquelles estoit
    une longue canne, telle qu’il y en a par toute l’Europe, qu’il avoit
    soigneusement percée en tous les nœuds, afin que la voix pût passer
    jusques à Olympe, qu’il vouloit arraisonner ; &amp; afin que la
    longueur ne donnast soupçon à la femme de quelque chose, il rompit
    en deux ou trois endroits le roseau, de telle sorte pourtant qu’il
    estoit aisé de le remettre, &amp; rejoignant avecque justesse les
    bouts de la rupture, luy rendre toute son estenduë. L’autre chose
    dont il se pourueut fût une peinture de femme dans le baing, telle
    qu’il la pûtrencontrer à Lesbos, chez quelque marchand luis ou
    Grec ; &amp; cela faisoit-il à dessein d’esbloüir, en sortant de là,
    cesse femme, &amp; luy faire croire que veritablement il y avoit
    travaillé.
    Avec ces précautions, il fut mené par elle dés le jour auparavant
    qu’Olympe se baignast, en une garderobe obscure, divisée de la
    chambre du baing par une closture d’aix, où ils firent une petite
    fente en maniere de jalouzie ; ce fut là qu’il se cacha dés la nuict
    precedente, en attendant qu’on y amenastOlympe. Je m’estendrois à
    vous raconter les doutes de son esprit, flottant entre
    l’espoir &amp; la crainte, l’amour &amp; la raison, le mal &amp; le
    bien : Mais vous estes si capable de vous en faire une pe nture à
    vous mesme, que je veux pour ceste fois retourner à
    l’autre, &amp; achever comment Alexandre, au lieu d’une image de
    papier, s’en fit une immortelle dans l’esprit. Le lendemain on ne
    manqua pas d’amener Olympe, suivie d’une quantité d’esclaves du
    Bassa, dont l’une luy preparoit son eau, l’autre des draps
    déliez, &amp; quelques unes du feu &amp; la collation. La belle
    Grecque au milieu de tous ces mÕStres paroissoit si
    ravissante &amp; si divine, qu’il s’en fallut bien peu qu’Alexandre
    oubliant le péril &amp; la retenuë, ne s’escriât de merneille en cet
    extase, &amp; n’avançaft ses jours par ceste innocente promptitude.
    Mais se moderanc avecque sagesse, il repeut tout à son aise ses yeux
    de ce miracle inouy de beauté, la parcourant depuis la teste
    jusqu’aux pieds, tantost à demy habillée, tantosl toute nuë, quoy
    qu’elle observat, mesme devant des estrangers. A ces mots, la chaste
    Olympe se souvenant des veritez qu’ elle oyoit rapporter, ne pouvoit
    s’empescher de rougir de ceste nudite passée, quoy que la
    solitude &amp; les tenebres semblassent pour celle heure-là l’en
    dispenfer. D’ailleurs elle n’estoit pas moins confuse d’estonnement
    que de honte, &amp; ne sçavoit que croire de toutes ces merveilles,
    voyant qu’une personne inconnuë sçavoit si à point nommé rendre
    raison des affaires qui s’estoient passées entre
    clic &amp; Alexandre tout seul. Rasseurant toutesfois son esprit,
    elle continua d’oüir ces-mesnies parolles. Il s’enyura tellement de
    scn amour, qu’il sentit tout à coup la raison foible, &amp; son cœur
    absolument gagné. A quel que temps de là les Esclaves l’essuyerent
    toute, &amp; luy donnerent encore à voir toutes ses beautez. Par
    après ils la mirent entre deux draps, pour la laisser
    reposer, &amp; sortirent de sa chambre, assin de luy en donner le
    moyen. Mais elles ne furent point si tost dehors, qu’au lieu de
    clorre les yeux, comme elles pensoyent, la dolente Grecque
    s’abandonna aux plaintes &amp; &amp; aux regrets qui furent, comme
    j’ay sçeu, à peu prés en ceste sorte. Malheureuse Olympe ! où te
    conduit maintenant la fortune, après tant d’incertitudes &amp; de
    revolutions ? N’est-ce pas assez d’avoir esté apportée par des mains
    inconnuës entre celles d’vn Caloyer, puis estre ravie à quelque
    temps de là par des Coursaires, &amp; finalement tomber au pouvoir
    d’un Bassa Mahometan, qui a combattu huit ans durant, avec les
    instructions de Mahomet, ceste legere teinture de Christianisme que
    m’avoit donné le Caloyer ? Faut-il encore esprouver une avanture
    pire que les precedentes, &amp; aller. servir aux infames voluptez
    d’un Tyran ? Ah i mille fois plustost puissai-je me voir estranglée
    de ses mains, que telle honte m’arrive ! Quoy ? n’y aura-t’il point
    de Chrestien qui me ferue de libérateur ? Point de Persée pour ceste
    Andromede, exposée tout à l’heure à un monstre abominable ? Qui
    pourra dire à present que j’aye esté mise dans les bras du bon
    Caloyer par les mains d’un Ange, puisqu’au-jourd’huy il n’y en a
    point qui prenne le soing de me deliurer ?
    Telles &amp; plus ameres furent les plaintes de la Grecque, qui
    faysoit ruisseler au long de ses yeux des larmes continuelles, lors
    qu’Alexandre prenant couragè par ses parolles, rajusta son roseau,
    ensorte qu’il eut toute la longueur ; &amp; l’avançant deloing
    aupres de ceste Belle, sans qu’il en fut apperceu, il nomma trois
    fois Olympe, ce qui luy fit prester attentivement l’oreille, en se
    repantant d’avoir presque accusé les Cieux de négligence. Elle oüÍt
    donc que la mesme voix, quoy que basse, aprés l’avoir trois fois
    appellée, luy dit ainsi : Il ne tiendra qu’à toy de sortir de
    captiuité, pourveu que tu faces tout ce que je t’enieignerai ; ce
    que promettant la Grecque, avec un geste meslé de
    tremblement &amp; de gayeté ; Il faut, repliqua-t’il, qu’a tel jour,
    &amp; il luy nomma le dernier des trois semaines prefixes à ses
    matelots, tu te trouves sur le soir en tel lieu, &amp; derechef il
    luy nomma le lieu de sa descente en l’Isle. Elle luy fit esperer de
    fort bonne grace, qu’elle accompliroit de point en point ceste
    ordonnance, le priant quel qu’il fust, de se laisser voir à elle ;
    ce qu’Alexaiidre, assez certain de sa beauté, luy permit ; &amp; en
    ouurant tout à fait la fenêtre, il luy monstra son visage avec ces
    parolles de desabus. Ne croy point, ô excellente fille, que je sois
    un Ange, ou un demon qui t’aparoisse. Je suis homme,
    Chrétien, &amp; de ta propre nation, qui ayant veu par bon-heur ta
    peinture, j’ai souhaité de connoistre l’original. Puis il conta mot
    à mot son dessein, sa venuë, &amp; son artifice, la conjurant de se
    jetter plustost entre ses bras, que de permettre qu’on l’emmenast à
    l’impudique Serrail d’Ottoman ; Qu’au reste, il luy donnoit sa
    parolle, qu’il estoit veritablemet Prince, &amp; des plus anciens de
    là Grece.
    Tout cecy se disoit à la faveur du roseau, car il n’eust osé
    esleuer sa voix, de peur que la maistresse du logis fut aux
    escoutes. Il ne fut gueres besoing de suader une ame trop disposée à
    la fuite ; &amp; quand mesme elle autoit esté moins résoluë, la
    condition de Prince Grec, &amp; la beauté d’Alexandre estoient bien
    capables de la persuader. Cela accordé entre eux, il defit son
    roseau, comme auparavant, &amp; de peur d’estre apperçeu, passa le
    reste du temps à la contempler jusqu’au soir, que les esclaves la
    vindrent r’habiller, pour la mener au Palais, qui pour ceste
    heure-là estoit si ruiné à cause des dernieres guerres, qu’il n’y
    avoit pas de lieu à tenir les estuves, ce qui fut cause du salut
    d’Olympe &amp; d’Alexandre. Ainsi la pauvre captive attendoit
    impatiemment le jour assigné, &amp; de sa part Castriot en faisoit
    demesme, croyant avec toute certitude, que ce jour-là scn vaisseau
    ne manqueroit jamais à paroistre au long de la marine, pour le
    reprendre, si ce n’estoit qu’il fit un vent trop violent, &amp; en
    ce cas il avoit vie de precaution, obligeât Olympe de patienter
    jusques au premier beau-temps d’après, si d’avanture elle voyoit un
    si cruel orage.
    En attendant cela, nostre belle Grecque s’occupoit à son équi,
    tage, qu’elle feignoit d’affembler, &amp; s’entretenoit fort auec sa
    plus confidente Esclave, resoluë de s’en servir en ceste occasion.
    D’ailleurs, Scander nostre jeune Grec, faisoit la cour au Bassa, qui
    l’aymoit intimement, &amp; luy promettoit le premier employ qu’il
    luy demanderoit. Le jour venu, Olympe ne manqua point sur les huict
    heures du soir, d’aller à la marine auec la Moresque, luy alléguant
    pour raison des superstitieux desîrs qu’elle feignoit avoir, qu’il
    luy falloit recueillir certaines herbes, afin, disoit-elle, de se
    faire aymer au grand Seigneur, luy nommant pour cet ested de la
    tierce feuille, de la Mandragore, de la Fougere, 6c quelques autres
    en suitte. La vieille la suyuit doncques à toute
    peine, &amp; d’avtre part, Alexandre &amp; son confident s’y
    rendirent : mais ils ne virent ny l’un ny l’autre aucun vaisseau,
    dont ils furent en un mortel estonnement, iurant &amp; reiurant le
    pauvre Alexandre tout ce qui se pouvoit pour prouver son innocence :
    mais la belle Grecque l’aymoit desia trop pour en douter.
    Apres avoir mille fois maudit la paresse des siens, qui ne luy
    avoyent tenu parolle dans un temps si serain &amp; si favorable, ils
    resolurent tous ensemble de retourner à la ville, &amp; de se seruir
    d’un expediant qu’inuenta Olympe. Ce fut qu’Alexandre demandant au
    Bassa sa conduite chez le grand Seigneur, &amp; qu’il l’obtiendroit
    facilement, selon le pouvoir qu’il avoit sur luy : Par aprés, que
    l’ayant sur fon vaisseau, il le feroit eschoüer en terre de
    Chrestiens. L’invention sembla merveilleuse à son amant, qui
    n’estoit desia plus en peine que de regaigner sans soupçon la ville
    de Metelin, ce qui se fit avec un hazard merveilleux, d’autant
    qu’Olympe fut contrainte de rentrer seule avec l’Esclaue, presque en
    mesme temps qu’on fermoit la porte de la ville, &amp; trouva en
    arrivant au Serrail qu’on avoit desia mis à la torture les autres
    esclaves, pour leur faire confesser là où elle s’estoit cachée. Elle
    fit cesser ceste persecution, &amp; dit au Bassa avec une grace
    admirable, un beau mensonge, qu’elle avoit ourdy en chemin ; que
    pour gaigner de plus en plus le cœur de Mahomet, elle estoit allé
    faire des breuvages &amp; des charmes, appris, comme elle disoit,
    par une Morisque, morte quelque temps auparauant ; qu’il ne devoit
    pas blasmer celle liberté puisque ce n’estoit qu’à dessein de faire
    trouver au grand Scigneur son present plus aymable, &amp; procurer
    fon auncement.
    Ces parolle amollirent toute la fierté d’Isuf, qui se resolut
    neantmoins à l’envoyer bien-tost à Constantinople, &amp; à la fier
    en de bonnes mains. Puis jettant les yeux sur celuy à qui il en
    commettroit la charge, il n’en trouva aucun plus meritant, ny plus
    vertueux que Scander, qui le demanda tout aussi-tost, selon qu’il
    l’avoic concerté avec sa belle maistresse. Olympe &amp; quelques
    Morisques se mirent donc en peu de temps à la mer pour s’en aller a
    Constantinople, Castriot ayant la charge, &amp; non pas le dessein
    de les y conduire. Mais à demain le reste de ceste Histoire. Car
    sans mentir la lassi|tude &amp; la douleur m’ostent le moyen de
    parler davantage. Cela dit, il sembla à Olympe que L’autre s’y
    accordoit, &amp; que tous ensemble faysoient dessein de monter sur
    le tillac, pour prendre la fraischeur de l’air avant que s’endormir.
    Ce qui la fit resoudre d’y monter en mesme temps, pour essayer à les
    recognoiftre.
     
    Fin du Second Livre.
  
  
  
  

  
  </p>
</body>
</text>
</TEI>